श्री ओमप्रकाश सकलेचा - आप रूलिंग पार्टी के विधायक है, आप याद रखिए आप जो बात बोल रहे हैं, आपके मंत्री एक्शन नहीं ले रहे हैं, कारण क्या है.
उपाध्यक्ष महोदय - सकलेचा जी आप बैठ जाइए.
श्री राजवर्धन प्रेमसिंह दत्तीगांव - व्यापम का एक्ट वर्ष 2007 से लेकर 2013 तक वेलेडेट नहीं था, आ गया था, हस्ताक्षर नहीं हुए थे और इस दौरान, इस दरमियान रेलवे की परीक्षाएं, पुलिस की, शिक्षा की, पटवारियों की परीक्षाएं हुईं.
मेरा आपके माध्यम से निवेदन है व्यापम की जांच पुन: कराई जाए.
2007 से लेकर अभी तक कराई जाए और इस बीच में जब यह एक्ट वेलीडेट नहीं हुआ था, उस बीच में कितनी परीक्षाएं हुई, कौन सी कौन सी परीक्षाएं हुईं, कौन कौन भर्ती हुए, तो समस्त प्रकरण की जांच की जाए तो दूध का दूध और पानी का पानी अपने आप सदन में हो जाएगा.
जब आप पूरी जांच कराएंगे, रिकार्ड आएंगे तो इस चीज का अपने आप खुलासा हो जाएगा.
श्री ओमप्रकाश सकलेचा - आप मांग किससे कर रहे हैं, यह तो बताओ, आप अपने मुख्यमंत्री से मांग कर रहे हो तो वे एक्शन क्यों नहीं ले रहे?
श्री राजवर्धन सिंह - जब जांच से खुलासा हो जाएगा तो सभी को पता लग जाएगा.
मेरे साथियों को भी पता लग जाएगा कि यह हो क्या रहा है, क्या सही है, क्या गलत है?
श्री अनिरूद्ध (माधव) मारू - जब सरकार आपकी है तो आप मांग क्यों कर रहे हो.
श्री राजवर्धन सिंह - हमारे मित्र नरोत्तम मिश्रा जी भी कह गए थे कि ऐसा होना चाहिए.
श्री यशपाल सिंह सिसौदिया - ये तय कौन करेगा?
श्री राजवर्धन सिंह - आपने तो फाइल बंद कर दी थी, मेरा आपसे आग्रह है कि इसको पुन: देखा जाए.
मुझे लग रहा है कि यशपाल जी मुझे और सुनना चाहते हैं तो मैं और बता देता हूं.
एक नया घोटाला एंट्री टैक्स घोटाला भी हुआ.
डा. मोहन यादव - माननीय राजवर्धन जी ने शुरू में ही कह दिया था कि अगर हमें मंत्रीमंडल में नहीं रखा तो हमारी भूमिका इसी प्रकार की होगी.
उपाध्यक्ष महोदय - माननीय सदस्य से मेरा अनुरोध है कि बैठ जाएं.
श्री राजवर्धन सिंह - उपाध्यक्ष महोदय, आपको जानकर आश्चर्य होगा कि जो गाड़ी मध्यप्रदेश की सीमा में प्रवेश करती थी, जिसको दो प्रतिशत एंट्री टैक्स देना होता था, वह गाड़ी महाराष्ट्र जा रही है, राजस्थान जा रही है, एंट्री टैक्स देती ही नहीं थी.
होता यह था कि वह माल जो गाड़ी में होता था, मध्यप्रदेश में खाली हो जाता था, गाड़ी जब अगले पोस्ट से निकलती थी तो खाली होती थी, तो समूचे इस कार्यकाल में सभी गाडि़यों के रिकार्ड्स निकाले जाए, कौन सी गाड़ी किस पाइंट से एंट्री हुई जहां दूसरे राज्य में जाकर स्कैन हुई, उसमें माल था, या नहीं था.
करोड़ों का घोटाला आपको उजागर होगा और आप समझ जाएंगे कि क्या हो रहा है.
ऐसी बहुत सारी बाते हैं, बहुत सारे वाकये हैं, बहुत सारे घोटाले हैं और कहने को मेरे पास बहुत कुछ है, लेकिन अब बात यह है कि हमारे सदस्य ज्यादा व्याकुल हो गए हैं.
यशपाल सिंह जी सोचते होंगे कि अब क्या हो रहा पता नहीं, कितना होगा क्या होगा, लेकिन अभी भी कह रहे है कि और कहिए.
श्री यशपाल सिंह सिसौदिया - आपके पास भी कहने को कुछ बचा नहीं आप भी टाइम पास कर रहे हैं.
श्री राजवर्धन प्रेमसिंह दत्तीगांव - टाइम पास तो 15 साल इन्होंने किया, खेलते खाते रहे.
उपाध्यक्ष महोदय - माननीय सदस्य, आप अपनी बात पूरी कीजिए.
श्री राजवर्धन प्रेमसिंह दत्तीगांव - जी उपाध्यक्ष महोदय, जीवन पथ की पगडंडी पर चलना क्या, रुक जाना क्या, कांटे तो अब कांटे ठहरे, कांटों को समझाना क्या.
देखिए जैसे ही मैंने कहा कांटे तो अब कांटे ठहरे, कांटों को समझाना क्या, तो बोलते हैं बैठ जाओ.
श्री रामेश्वर शर्मा - वे जो आपके रास्ते में हैं, हम थोड़े ही आपके रास्ते के कांटे हैं.
श्री हरिशंकर खटीक - आपके साथी मित्र जो मंत्री हैं, वे आपके ऊपर बयानी कर रहे हैं, आपका नम्बर नहीं आएगा.
उपाध्यक्ष महोदया - सदस्य आप बैठ जाइये.
श्री राजवर्धन प्रेम सिंह 'दत्तीगांव' - 'पल भर का यह जीवन है, आना क्या और जाना क्या' उपाध्यक्ष महोदया, आपने बोलने का मौका दिया, बहुत बहुत धन्यवाद.
उपाध्यक्ष महोदया - धन्यवाद, श्री मनोहर ऊँटवाल जी.
श्री विश्वास सारंग - माननीय मुख्यमंत्री जी और श्री ज्योतिरादित्य जी का, जो समझौता लंच था उसका असर हमें महाराजा के भाषण में देखने को मिला.
विधि और विधायी कार्य मंत्री (श्री पी. सी. शर्मा) - उपाध्यक्ष महोदया, मुझे एक महत्वपूर्ण सूचना देनी है.
नेहरू नगर मांडवा बस्ती में जो बच्ची से दुष्कर्म के बाद उसकी हत्या हुई थी, उसके आज एक महीने के अन्तराल में फैसला आ गया है और उसको फांसी की सजा हो गई है (मेजों की थपथपाहट).
माननीय मुख्यमंत्री जी को बधाई देना चाहता हूँ.
यह मुकदमा फास्ट ट्रेक कोर्ट में चला और एक महीने के अन्दर पुलिस विभाग, न्यायालय की जो माननीय जज कुमुद पटेल, एडीजे को भी हम बधाई देना चाहते हैं, उन्होंने महिलाओं को समझा और यह मध्यप्रदेश की कमलनाथ की सरकार है, बच्चियों के मामले में, महिलाओं के मामले में हमेशा इसी तरह से ठोस कदम उठाएगी.
मैं माननीय गृह मंत्री जी को भी बधाई देना चाहता हूँ कि उन्होंने सही समय पर एक्शन लिया और 3 दिन के अन्दर अपराधी, विष्णु को पकड़ा गया और आज उसे फांसी की सजा हो गई.
इसलिए मैं निश्चित तौर पर, न्यायालय का भी यहां स्वागत करता हूँ.
(XXX) मैं यह भी यहां पर उल्लेख करना चाहता हूँ कि जिस तरह से यह फैसला फास्ट ट्रेक में हुआ, मैं न्यायालय और पुलिस विभाग को बधाई देना चाहता हूँ.
श्री विश्वास सारंग - माननीय उपाध्यक्ष जी, इस तरह से माननीय मंत्री जी यह बात ध्यान दें.
मैं आपके संज्ञान में यह बात लाना चाहता हूँ कि गृह मंत्री जी यहां पर बैठे हैं.
यदि यह वक्तव्य कोई मंत्री दे रहा है तो यह सरकार का वक्तव्य है.
माननीय उपाध्यक्ष जी, जिस प्रकार से सदन में यह बात उठाई गई, पूरा सदन इस बात के लिए तारीफ करता है कि एक महीने में उस आरोपी को फांसी की सजा मिली, हम सब भी उसका समर्थन करते हैं.
इसकी शुरूआत माननीय मुख्यमंत्री, श्री शिवराज सिंह चौहान जी ने की थी पर जिस प्रकार से इस पर राजनीति की जा रही है.
(XXX)
श्री पी. सी. शर्मा - आपने भारतीय जनता पार्टी के राज में, श्री शिवराज सिंह चौहान के राज में कितनी झुग्गियां बनवाईं ?
बच्चियां तक सेफ नहीं थीं, श्री कमलनाथ जी के राज में सेफ हैं.
उपाध्यक्ष महोदया - श्री मनोहर ऊंटवाल जी, अपनी बात रखें.
श्री विश्वास सारंग - (XXX)
श्री रामेश्वर शर्मा - माननीय उपाध्यक्ष महोदया, इस पूरी घटना में पूरा भोपाल राजनीतिक मर्यादाओं को तोड़कर बेटी के साथ था, अपराधी को सजा मिले, इस बात के लिए शिवराज जी से लेकर सारे राजनीति दल एक थे लेकिन यह दुर्भाग्य की बात है कि अपराधी को सजा दिलाने में हम भी आपके साथ थे.
उपाध्यक्ष महोदया - कृपया बैठ जाइये.
माननीय मंत्री जी आप बैठ जाइये.
मेरा सभी सदस्यों से निवेदन है कि कृपया बैठ जाइये.
(. . . व्यवधान. . . )
श्री अनिरूद्ध (माधव) मारू - पी. सी. शर्मा जी से कहें कि भोपाल में ऐसी घटनाएं न हों, इसका उल्लेख कर दें.
(. . . व्यवधान. . . )
वाणिज्यिक कर मंत्री (श्री बृजेन्द्र सिंह राठौर) - सब इतना चिल्लाकर क्यों बात कर रहे हो ?
आराम से बात कर लो.
उपाध्यक्ष महोदया - यह रिकॉर्ड में नहीं आएगा, कोई बात नोट नहीं होगी.
श्री मनोहर ऊंटवाल जी की बात नोट होगी.
श्री विश्वास सारंग - (XXX)
डॉ. मोहन यादव - (XXX)
श्री अनिरूद्ध (माधव) मारू - (XXX)
डॉ. मोहन यादव - (XXX)
उपाध्यक्ष महोदया -- कोई बात नोट नहीं हो रही है, माननीय उंटवाल जी अपनी बात रखें. . . . . (व्यवधान). . . .
श्री रामेश्वर शर्मा -- माननीय उपाध्यक्ष महोदया, कानून क्यों बना, किसके हस्ताक्षर से हुआ, हम सब चीजों को भूलकर इस बात को कह रहें है कि चलो तुरंत कार्यवाही हुई, आपने ठीक कार्यवाही की, लेकिन कार्यवाही के बाद जो बोला जाता है क्या वह ठीक है ?
हम मंत्री जी से यह उम्मीद नहीं कर सकते हैं. . . . . (व्यवधान). . . .
श्री विश्वास सारंग - थोड़ी गरिमा तो रखें.
यह सरकार का पक्ष है. . . . . (व्यवधान). . . .
उपाध्यक्ष महोदया -- श्री रामेश्वर जी कृपया बैठ जाईये.
माननीय मंत्री जी निवेदन है कि आपकी बात हो गई है, आप बैठ जायें. . . . . (व्यवधान). . . .
श्री अनिरूद्ध (माधव) मारू --घटना तो इन्हीं की सरकार के समय की है.
आपकी सरकार में घटना हुई है. . . . . (व्यवधान). . . .
श्री यशपाल सिंह सिसौदिया -- माननीय मंत्री जी आपको यह शब्द नहीं बोलने थे. . . . . (व्यवधान). . . .
श्री विश्वास सारंग - इनके क्षेत्र में घटना हुई है. . . . . (व्यवधान). . . .
उपाध्यक्ष महोदया -- माननीय सदस्यों से मेरा निवेदन है कि बजट पर सामान्य चर्चा चल रही है कृपया उसको कंटिन्यू करें.
माननीय ऊंटवाल जी आप बोलें.
. . . . (व्यवधान). . . .
श्री रामेश्वर शर्मा - माननीय उपाध्यक्ष महोदया. . . . . (व्यवधान). . . .
उपाध्यक्ष महोदया -- श्री रामेश्वर शर्मा, जी आप बैठ जायें कोई भी बात नोट नहीं हो रही है.
श्री मनोहर उंटवाल जी को अपनी बात रखने दीजिये. . . (व्यवधान). .
श्री विश्वास सारंग -- माननीय उपाध्यक्ष महोदया, आप उस बात को कार्यवाही से विलोपित करवा दीजिये. . . . . (व्यवधान). . . .
उपाध्यक्ष महोदया -- (श्री जालम सिंह पटेल 'मुन्ना भैया' के अपने आसन से कुछ कहने पर ) श्री जालम सिंह जी बात पूरी हो गई है, आप बैठ जायें.
श्री आरिफ अकील -- झुग्गियां जो हटाई जा रही है, उनको बचाने कौन आ रहा है. . . . . (व्यवधान). . . .
उपाध्यक्ष महोदया -- केवल माननीय मंत्री जी ने जो जानकारी दी है वही नोट हुई है, बाकी सारी बातें हटा दी गई.
जिस जानकारी की परमीशन उनको दी गई थी, केवल वही जानकारी नोट हुई है.
माननीय उंटवाल जी आप बोलें.
श्री विश्वास सारंग -- माननीय उपाध्यक्ष महोदया, आपका बहुत-बहुत धन्यवाद.
श्री मनोहर ऊंटवाल (आगर) -- माननीय उपाध्यक्ष महोदय, मुझे सामान्य बजट पर आपने बोलने का अवसर दिया है, मैं इसके लिये आपको बहुत-बहुत धन्यवाद देता हूं.
मैं आपके माध्यम से मध्यप्रदेश सरकार के वित्तमंत्री तरूण भनोत जी से कुछ बजट की बातें करना चाहता हूं और उससे पहले मुझसे पहले जो पूर्ववक्ता थे, मैं उनका भाषण सुन रहा था.
भाषण सुनकर मुझे घोर आश्चर्य हो रहा था कि वह भाषण वास्तव में मेरे पूर्व वक्ता राजवर्धन सिंह ने स्वयं ने तैयार किया है या उनको वित्तमंत्री जी ने लिखकर दिया है क्योंकि मुझे नहीं लगता कि अगर आपकी तैयारी का भाषण होता तो फिर वित्तमंत्री जी से यहां से उठकर नहीं जाते और वह आपकी बात को गंभीरता से लेते.
जब आपका उद्बोधन शुरू हुआ आपके वित्तमंत्री यहां से उठकर चले गये, यह इस बात का प्रमाण है कि वह भाषण आपको अपने वित्तमंत्री जी ने लिखकर दिया था.
श्री तरूण भनोत -- माननीय उपाध्यक्ष महोदया, मैं पूरे भाषण में यहां उपस्थित था और मैं चेयर से अनुमति लेकर दो मिनट के लिये बाहर गया था, बाकी पूरे भाषण में उपस्थित था.
पूरा भाषण उन्होंने स्वयं लिखा है आपका जरूर मैंने लिखकर दिया है. . . . . (व्यवधान). . . .
श्री विश्वास सारंग -- आपको समझ में ही नहीं आया होगा, आप सुना दो जो उन्होंने बोला. . . (व्यवधान). . . .
02.39 बजे
{सभापति महोदय (श्री गिरीश गौतम) पीठासीन हुए.}
श्री मनोहर ऊंटवाल -- माननीय सभापति महोदय, मैं तर्कों के आधार पर बात करता हूं.
हो सकता है कि आपसे अनुमति ली हो और अनुमति उसका आधार हो सकता है किंतु क्या आपको अपने ही प्रारंभिक वक्ता के भाषण से उठकर जाना चाहिये.
इसका मतलब यह है कि आपने स्वयं ने वह भाषण लिखकर दिया है और सबसे बड़ी बात यह है कि मुझे तब आश्चर्य हो रहा था, जब आपने जो भाषण कल पढ़ा उसी को वह आज पढ़ रहे थे.
मैंने तो इनके फादर माननीय श्री प्रेमसिंह दत्तीगांव को भी देखा है.
हमने उनको भी विधानसभा में विधायक रहते हुये देखा है क्या जबरदस्त उनकी वाणी थी, वह किसी की नकल नहीं करता था उनको तो शेर कहा जाता था, मैं इस बात का गवाह हूं.
माननीय सभापति महोदय, मैं आपसे यह निवेदन करना चाहता हूं कि प्रथम वक्ता आपकी पार्टी के और वह इस सदन में खड़े होकर यह बात कहें कि इसकी जांच करा लो, इसकी जांच करा लो, अरे भईया आपको रोका किसने, आप जांच क्यों नहीं कराते हो, क्यों सदन का इतना मंहगा समय समाप्त करते हो.
आपको यह कहते क्या आश्चर्य नहीं लगता और क्या अंदर से दुख नहीं होता है?
जिस सरकार में आप बैठे हो और उस सरकार के सदस्य होकर आप इस प्रकार की बातें करते हो कि इसकी जांच करा लो, उसकी जांच करा लो, अरे जांच की मांग तो कायदे से विपक्ष का अधिकार है.
माननीय सदस्य महोदय.
यह विपक्ष का अधिकार है.
वित्त मंत्री (श्री तरूण भनोत)-- अगर बजट में कहने को कुछ हो तो चर्चा करें. . . (व्यवधान). . .
श्री मनोहर ऊंटवाल-- सभापति महोदय, मैंने अजय नारायण मुश्रान पूर्व वित्त मंत्री जी के साथ भी काम किया है, मुझको ज्ञान देने की जरूरत नहीं है.
आपके प्रथम वक्ता कितनी देर अनावश्यक विषय पर बोलते रहे तब आप भोजन करते रहे, आपको इधर आने का टाइम नहीं था क्योंकि आपको पता है जो बोलना है आप लिखकर दे दोगे, हमको ज्ञान देते हो.
अरे हमने तो हिन्दुस्तान की लोकसभा में भी वित्त मंत्री को सुना है.
हमको पता है वित्त मंत्री अपनी जवाबदारी के प्रति कितने गंभीर रहते हैं, अपनी जवाबदारियों का कितना निर्वहन करते हैं वरना सदन पूरा खड़ा हो जाता.
मुझे दुख होता है आपकी सरकार के माननीय सदस्यों पर आपके उठकर जाने पर उन्होंने क्यों नाराजगी व्यक्त नहीं की.
सभापति महोदय, मैं निवेदन करना चाहता हूं, माननीय सदस्य ने आज टाइम्स ऑफ इंडिया की बात कही, ये सदन में टाइम्स आफ इंडिया पढ़ रहे थे, चूंकि आज मुझे सदन के अंदर अपनी बात रखना है और इसलिये मैंने अपनी बात रखने के लिये सबेरे उठकर सरकार के उस बजट को उठाकर पढ़ा जो वर्ष 1966 के अंदर बजट की जो व्याख्या की गई थी और बजट पर माननीय हमारे वर्तमान विधान सभा के अध्यक्ष महोदय का लेख भी पढ़ा था जो मैं माननीय वित्त मंत्री जी को सुनाना चाहता हूं और जिसमें उन्होंने यह कहा है कि राज्य की उन्नति और समाज के विकास का आधार सुदृढ़ अर्थव्यवस्था है, किसी प्रदेश की आर्थिक एवं वित्तीय प्रणाली ऐसी होनी चाहिये जो धन के नियोजन के विकासकारी परिणामों को साकार करने में सक्षम हो.
कृषि उद्योग एवं मानव संसाधनों के विकास के क्षेत्र में अपेक्षित विकास लक्ष्य प्राप्त करने के लिये आवश्यक एवं वित्तीय पारदर्शिता राजकोषीय उत्तरदायित्व के सिद्धांतों का क्रियान्वयन सूझबूझ और दृढ़ता के साथ किया जाये.
आपने जो बजट कल पेश किया है उसमें माननीय अध्यक्ष महोदय की मंशा का भी कहीं कोई वर्णन नहीं है, कहीं कोई उल्लेख नहीं है.
माननीय सभापति महोदय, मैं निवेदन करना चाहता हूं, इस प्रदेश के साथ 2 खतरनाक छलावे मध्यप्रदेश की जनता और किसान बंधुओं के साथ किया है, उसे इतिहास कभी भूल नहीं सकता.
पहला छलावा 2 लाख रूपये की कर्जमाफी का वादा करके आपने मध्यप्रदेश के किसान बंधुओं को अंधेरे में रखकर और फर्जी तरीके से मध्यप्रदेश में सरकार बनाकर आप आ गये.
आपने उनको यह कहा कि 15 दिनों में कर्जा माफ करेंगे, आपने कर्जमाफी के आधार पर अपनी सरकार तो बना ली पर उसके बाद आपने उनके साथ जो घोर अन्याय किया है, अरे कर्जमाफी तो पता नहीं कहां गई, आप उनका समर्थन मूल्य खा गये, भावान्तर के अंतर को आपने समाप्त कर दिया.
गेहूं, सोयाबीन सब प्रकार की चीजों में आपने किसान भाईयों को रूलाने का काम किया है.
सभापति महोदय, मैं आपसे निवेदन करना चाहता हूं कि आपने यहां तक कि गरीब व्यक्ति के मरने के बाद उसकी अंत्येष्टि के 5 हजार रूपये तक का भी कहीं कोई उल्लेख नहीं किया.
मैं दूसरा छलावा बताना चाहता हूं, दूसरा छलावा मध्यप्रदेश के अंदर गौशाला के नाम पर हुआ है.
गौशाला के नाम पर आपने दूसरा छलावा इस प्रदेश की जनता के साथ किया है.
पहले आपने किसान को ठगा फिर किसान की मां, जननी, जिस गौमाता की हम कसम खाकर समाज की सेवा करते हैं आपने उस गौमता के साथ भी छलावा किया है.
बजट में आपने प्रति गाय पर 20 रूपये रखा है, यह वर्षभर का एक गाय का 7200 रूपये हो गया और आपने बजट में मात्र 132 करोड़ रूपये रखे हैं.
मध्यप्रदेश में यह जो आपने 132 करोड़ रूपये रखा है यह मात्र ढाई लाख गायों की पूर्ति करता है.
इस 132 करोड़ में आपने निर्माण कार्य भी सम्मिलित कर रखा है.
अगर इस हिसाब को हम जोड़े तो मध्यप्रदेश में 1 साल के अंदर मात्र 720 करोड़ रूपया केवल वर्तमान में संचालित गौशाला, मैं नई गौशाला खोलने की बात नहीं कर रहा, मैं जो वर्तमान में गौशालायें चल रही हैं जिसमें 10 लाख गौमातायें विचरण करती हैं.
मैं बाजार के अंदर की बात नहीं करता हूं, मैं गौशाला के अंदर रहने वाली गौमाताओं की बात करता हूं और 10 लाख गायों पर वर्ष में 720 करोड़ रूपये खर्च होते हैं.
श्री अशोक मर्सकोले -- जो गौशाला में रहती हैं वह ही गौमाता हैं क्या.
श्री रामेश्वर शर्मा -- वह गौशाला की गाय की बात कर रहे हैं गौशाला के बाहर की गाय को क्या दे रहे हैं वह आप बतायें.
श्री मनोहर ऊंटवाल -- हम अपनी बात कह रहे हैं.
आपका समय आये तब आप अपने आंकड़े बताइयेगा.
सभापति महोदय यह बहुत ही घोर निराशावादी बजट है.
इस बजट में कहीं पर भी सरकार का आईक्यू देखने को नहीं मिला है.
सरकार के द्वारा भविष्य में इस बजट के लिए कहां से पैसे की व्यवस्था की जायेगी इसका कोई उल्लेख बजट में नहीं किया गया है.
माननीय सभापति महोदय मैं आपसे निवेदन करना चाहता हूं कि इन्होंने पैट्रोल पर 2.75 रूपये प्रति लीटर पर बढ़ाने का काम किया है.
मैं माननीय वित्त मंत्री जी को बताना चाहता हूं कि भारत में श्री अटलबिहारी बाजपेयी जी की सरकार थी उन्होंने भी 2 रूपये पैट्रोल पर टैक्स लगाया था लेकिन उसके बदले में उन्होंने एक बहुत ही महान निर्णय किया था.
वह निर्णय यह था कि हम भारत में ग्रामीण सड़कों को बनाने का काम करेंगे.
उसमें से एक रूपया दूसरे काम में आता था और एक रूपये से प्रधानमंत्री जी की सड़कों का निर्माण होता था आज हिन्दुस्तान में प्रधानमंत्री की सड़कें देखने लायक हैं.
पहले गरीब इलाज के अभाव में मर जाते थे क्योंकि क्योंकि मरीज को बैलगाड़ी से ले जाते थे और समय पर वह अपने मरीज को अस्पताल में नहीं पहुंचा पाते थे.
सड़कें आने के बाद में हमने किसानों को, गरीब नागरिकों को अच्छी व्यवस्था सुलभ कराने का काम किया है.
सभापति महोदय मैं आपसे निवेदन करना चाहता हूं कि मध्यप्रदेश में आपने बिजली के मामले में क्या तमाशा किया है, अरे दुख होता है जब विद्यार्थी बिजली के अभाव में अपनी पढ़ाई से वंचित होता है, दुख होता है जब गरीब आदमी रात के अंधेरे में जमीन पर सोता है, रात में आकर उसे कोई जहरीला सांप डंस ले या उसे कोई जहरीला जानवर काट ले तब आपकी बिजली का कितना महत्व होता है यह आपको पता नहीं है, आप तो इंवर्टर में सोते हैं, आप तो बहुत महंगे कमरों में सोते हैं, आपको गरीबों का दर्द कैसे पता चलेगा इसलिए हमारे भाषण आपको माखौल लगेगा क्योंकि आपने तो गरीबी देखी नहीं है, यदि आप गरीबी को देखते गरीब की आत्मा को समझते, गरीब के दर्द को आप समझने का काम करते,इसलिए आपने बिजली की गंभीरता को नष्ट कर दिया है.
आपने मध्यप्रदेश में इंवर्टर उद्योग खोलने का काम शुरू कर दिया है, आप देखें इंवर्टर की बड़ी बड़ी दुकानें खुल गई हैं.
आप बड़े शहरों में चले जायें तो वहां पर आसान किश्तों में इंवर्टर उपलब्ध हैं.
पेपरों में विज्ञापन आते हैं कि हम आसान किश्तों में आपको इंवर्टर उपलब्ध कराते हैं, वाह री सरकार आपने तो 15 साल पहले का वह कार्यकाल याद दिला दिया जिस समय मध्यप्रदेश में बिजली जाती थी तब बाप स्टार्टर के इस कोने पर खड़ा रहता था और कहता था कि बिजली आ गई और जब पानी इस कोने से उस कोने तक नहीं जाता था तो बेटा कहता था कि बिजली गई, अरे आपने तो वह 15 साल पुराना शासन यहां पर दोहराने का काम किया है.
माननीय सभापति महोदय मैंने जो तैयारी की है वह अपनी स्वयं ही की है किसी से आंकड़े उधार नहीं लिये हैं.
मैं यहां पर अपने कर्मों के बल पर इस विधान सभा में आया हूं मैं कभी किसी की नकल नहीं करता हूं.
जो कुछ भी दस्तावेज मेरे पास हैं वह अपनी मेहनत से तैयार किये हैं इसलिए मुझे आपसे और समय की आवश्यकता होगी.
मेरा निवेदन है कि गरीब के प्रति दया का भाव हर सरकार के मन में होना चाहिए.
क्योंकि गरीब की दया हर सरकार का प्रमुख आधार होता है.
आपने यहां पर गरीबों के साथ में जो एक के बाद एक छलावे किये हैं, अरे आपने मरने वाले गरीब के अंत्येष्टि के 5 हजार समाप्त कर दिये हैं.
मैं यहां पर आपको एक किस्सा बताता हूं.
जब मैं अपने घर पर था रात को 3 बजे एक लड़का मेरे पास में आता है और कहता है कि सरपंच मुझे पांच हजार रूपये नहीं दे रहा है.
श्री संदीप श्री प्रसाद जायसवाल-- माननीय अध्यक्ष महोदय, एक अनुरोध है.
अध्यक्ष महोदय-- जायसवाल जी आप बैठ जाइए.
श्री गोपाल भार्गव-- माननीय अध्यक्ष महोदय, मैं आपसे निवेदन करना चाहता हूं कि माननीय सदस्य का उत्तर नहीं आया है.
अध्यक्ष महोदय-- उत्तर आ गया है. विराजिए.
श्री संदीप श्री प्रसाद जायसवाल-- माननीय अध्यक्ष महोदय सिर्फ एक सवाल करना है. एन. डी. बी. ने प्रोजेक्ट डायरेक्टर क्यों बनाएं.
अध्यक्ष महोदय-- जायसवाल जी तीन प्रश्न दे दिए.
आप घड़ी का कांटा भी देखिए.
मुझे आगे के प्रश्न भी देखने है.
श्री संदीप श्री प्रसाद जायसवाल-- वह ऋण लेने के लिए अपनी कन्सलटेंसी नियुक्त कर रहे हैं.
जनता के पैसे को हम नहीं देख रहे हैं.
हम खर्च कर रहे हैं.
श्री शशांक श्रीकृष्ण भार्गव--माननीय अध्यक्ष महोदय, मैं आपका ध्यानाकर्षित करना चाहता हूं.
अध्यक्ष महोदय-- भार्गव जी आप रुक जाइए.
बीच में नहीं बोलिए.
जब मैं अनुमति दूं तब आप लोग आज्ञा लेकर खडे़ हों.
11:12 बजे स्वागत उल्लेख
पूर्व केन्द्रीय मंत्री श्री ज्योतिरादित्य सिंधिया का अध्यक्षीय दीर्घा में उपस्थित होने पर स्वागत उल्लेख
अध्यक्ष महोदय-- आज सदन की दीर्घा में पूर्व केन्द्रीय मंत्री माननीय श्री ज्योतिरादित्य सिंधिया जी उपस्थित हैं सदन की ओर से उनका स्वागत है.
(मेजों की थपथपाहट)
तारांकित प्रश्नों के मौखिक उत्तर (क्रमश:)
इच्छावर विधान सभा क्षेत्रांतर्गत नहरों का निर्माण
[जल संसाधन]
2. ( *क्र.
1017 ) श्री करण सिंह वर्मा : क्या जल संसाधन मंत्री महोदय यह बताने की कृपा करेंगे कि (क) सीहोर जिले के इच्छावर विधान सभा क्षेत्र के काकरखेड़ा ग्राम के अंतर्गत शासन द्वारा नहर का निर्माण कब किया गया है?
(ख) वर्तमान में उक्त कार्य की क्या स्थिति है तथा इसको कितनी समय अवधि में पूरा कर लिया जावेगा?
जल संसाधन मंत्री ( श्री हुकुम सिंह कराड़ा ) : (क) एवं (ख) काकरखेड़ा तालाब की आर.बी.सी. नहर का निर्माण कार्य वर्ष 1981-82 में पूर्ण किया जाना प्रतिवेदित है।
कार्य पूर्ण एवं अच्छी स्थिति में होने से शेष प्रश्नांश उपस्थित नहीं होता है।
श्री करण सिंह वर्मा-- माननीय अध्यक्ष महोदय, मैंने माननीय मंत्री महोदय से सीधा-सीध प्रश्न पूछा था कि काकरखेड़ा जलाश्य में दोबारा कांक्रीट नहर कब बनी.
आपने उत्तर दे दिया कि सन् 1981-1982 में बनी.
मैंने प्रश्न में सिर्फ यह स्पष्ट पूछा है कि दोबार नहर कब बनी.
आप उसका उत्तर मुझे बता दीजिए कि दोबारा नहर कब बनी?
श्री हुकुम सिंह कराड़ा-- माननीय अध्यक्ष महोदय, जैसा कि माननीय सदस्य ने कहा कि दोबारा नहर कब बनी.
और आर. बी. सी. इन दोनों को मिलाकर सन् 1983-1984 में नहर बनी.
श्री करण सिंह वर्मा-- माननीय अध्यक्ष महोदय, मैं मंत्री जी का भी उत्तर दे देता हूं.
वर्ष 2015-2016 में नहर बनी.
अभी वर्ष 2017-2018 में दो करोड़ रुपए की नहर बनी.
उसको सीमेंट और गिट्टी से बनना था लेकिन दोनों नहरें आपके विभाग ने मुरम से बना दी और दोनों नहरें समाप्त हो गईं.
वहां पानी आने जाने की जगह ही नहीं बची है तो क्या आप उच्च अधिकारी से इसकी जांच करवाकर अधिकारियों के खिलाफ कार्यवाही करेंगे?
श्री हुकुम सिंह कराड़ा-- माननीय अध्यक्ष महोदय, यह नहर जो वर्ष 2012-2013 में बनी थी और इसमें मुरम की कहीं कोई शिकायत नहीं है और इससे बराबर सिंचाई हो रही है और पांच गांवों की सिंचाई हो रही है.
श्री करण सिंह वर्मा-- माननीय अध्यक्ष महोदय, माननीय मंत्री जी से मैंने स्पष्ट पूछा है कि गत वर्ष 2018 में जो नहर बननी थी वह सीमेंट और गिट्टी से बनना थी उसमें कांक्रीट होना था लेकिन वह मुरम से बनी हुई है और टूट फूट के कारण बेकार हो गई है.
मंत्री जी, मैं आपके सामने इतना बड़ा प्रमाण खड़ा हूं.
लोक निर्माण मंत्री (श्री सज्जन सिंह वर्मा)- क्या आप टूट-फूट गए हैं ?
श्री करण सिंह वर्मा- मैं कहां टूटा हूं, आप तो जानते ही हैं.
अगर टूटा-फूटा हूं भी तो बस एक बार अयोध्या में कारसेवा में टूटा हूं.
बाकी आज तक कभी नहीं टूटा हूं.
(मेजों की थपथपाहट)
अध्यक्ष महोदय- वर्मा जी, जहां तक मैं समझा हूं दुबारा जो नहर बनी है उसमें कोई न कोई खामी है.
माननीय मंत्री जी आप कृपया जो प्रश्न यहां उद्भूत हुए हैं उनके लिए एक अधिकारी को वहां पहुंचाकर जांच करवा लीजिये.
आप भी संतुष्ट हो जायेंगे, विधायक जी भी संतुष्ट हो जायेंगे.
वर्मा जी आप बैठ जाइये.
मैंने आपकी पैरवी कर दी.
सब बोल दिया है.
रिपोर्ट आ जाने दीजिये हम दोनों मिलकर देख लेंगे.
श्री करण सिंह वर्मा- आपने पैरवी की, उसके लिए धन्यवाद.
किसानों को थ्री-फेज विद्युत की आपूर्ति
[ऊर्जा]
3. ( *क्र.901 ) श्री भूपेन्द्र सिंह : क्या ऊर्जा मंत्री महोदय यह बताने की कृपा करेंगे कि (क) प्रदेश में किसानों को थ्री-फेज की विद्युत प्रतिदिन प्रदाय करने के संबंध में सरकार की वर्तमान में क्या नीति है?
(ख) 1 जनवरी, 2019 से प्रश्न दिनांक तक किसानों को थ्री-फेज की विद्युत प्रतिदिन कितने घण्टे प्रदान की जा रही है?
क्या घोषणा अनुरूप दिन के समय कम से कम 8 घण्टे विद्युत प्रदाय की जा रही है?
यदि नहीं, तो क्या कारण है?
ऊर्जा मंत्री ( श्री प्रियव्रत सिंह ) : (क) प्रदेश में वर्तमान में पूर्व, मध्य एवं पश्चिम क्षेत्र विद्युत वितरण कंपनियों द्वारा किसानों को कृषि फीडरों के माध्यम से थ्री फेज पर प्रतिदिन 10 घंटे (दिन के समय 6 घंटे एवं रात्रि के समय 4 घंटे) विद्युत प्रदाय उपलब्ध कराने की नीति है।
(ख) 1 जनवरी, 2019 से प्रश्न दिनांक तक प्रदेश में किसानों को कृषि फीडरों के माध्यम से थ्री फेज पर औसतन 9 घंटे 54 मिनट प्रतिदिन विद्युत प्रदाय किया गया है।
वर्तमान में विद्युत प्रणाली के भार प्रबंधन एवं तकनीकी बाध्यता को दृष्टिगत रखते हुए कृषि फीडरों को दो समूहों में विभक्त कर पाक्षिक रूप से किसानों को बारी-बारी से दिन के समय में 08 घंटे थ्री फेज पर विद्युत प्रदाय करने का प्रस्ताव विचाराधीन है।
श्री भूपेन्द्र सिंह- माननीय अध्यक्ष महोदय, मैं मंत्री जी से यह जानना चाहता हूं कि सरकार ने चुनाव के समय अपने वचन-पत्र में यह कहा था कि हम प्रदेश में अपने किसानों को दिन में 8 घण्टे और रात्रि में 4 घण्टे थ्री-फेज़ बिजली की सप्लाई करेंगे.
मैं माननीय मंत्री जी से जानना चाहूंगा कि इस संबंध में सरकार के स्तर पर अभी तक क्या-क्या प्रयास हुए हैं ?
जैसा कि आपने अपने वचन-पत्र में कहा है कि आप दिन में किसानों को 8 घण्टे थ्री-फेज़ सप्लाई देंगे इस संबंध में विभाग की क्या कार्य योजना है और आप कब तक किसानों को 8 घण्टे थ्री-फेज़ सप्लाई देंगे ?
श्री प्रियव्रत सिंह- माननीय अध्यक्ष महोदय, माननीय सदस्य ने जो जानकारी चाही है उस पर मैं कहना चाहूंगा कि यह बात सही है कि हमारे वचन-पत्र में बिंदु 1.4 पर किसानों को 12 घण्टे बिजली देना, सुनिश्चित करने का वचन दिया गया है.
इस हेतु सरकार अभी परीक्षण करवा रही है और जल्द ही सरकार इसमें नीतिगत निर्णय लेगी.
श्री भूपेन्द्र सिंह- माननीय अध्यक्ष महोदय, इस सरकार को लगभग 6 माह का समय हो गया है और 6 माह के बाद भी यदि सरकार यह कह रही है कि हम परीक्षण करवा रहे हैं तो आप एक समय-सीमा बता दें कि आपने अपने वचन-पत्र में जो कहा है, उसके अनुसार आप कब तक मध्यप्रदेश में किसानों को दिन में 8 घण्टे थ्री-फेज़ सप्लाई देने का काम करेंगे और दूसरा इसी के साथ यह भी बता दें कि इस संबंध में पिछले 6 माह में विभाग के स्तर पर या सरकार के स्तर पर क्या-क्या प्रयास हुए हैं और वर्तमान में हमारा जो ट्रांसमिशन सिस्टम है, उसमें जो लाइन लॉस हैं, उसकी क्या स्थिति है क्योंकि यह पूरा नीतिगत प्रश्न है और पूरे प्रदेश के किसानों से जुड़ा हुआ प्रश्न है.
इसलिए सदन में आपकी ओर से स्पष्ट रूप से सारी बातें आ जायें जिससे सदन को जानने का अवसर मिलेगा और प्रदेश के किसानों को भी इस संबंध में आपकी क्या योजना है, यह जानने का अवसर मिलेगा.
श्री प्रियव्रत सिंह- माननीय अध्यक्ष महोदय, हमारे यहां पूर्व, मध्य और पश्चिम क्षेत्र इस प्रकार कुल तीन वितरण कंपनियां हैं.
इन तीनों वितरण कंपनियों में हमने परीक्षण करवाया है.
पूर्ववर्ती सरकार के समय से जो व्यवस्था थी, 6+4 अर्थात् 10 घण्टे बिजली ज्यादातर स्थानों पर दी जा रही है.
हमने पूर्व क्षेत्र के बालाघाट में वहां के किसानों की मांग को ध्यान में रखते हुए लगातार 10 घण्टे बिजली सप्लाई करने का प्रयोग किया है और यह एक सफल प्रयोग है.
15 दिवस के अंतराल में हम इसे स्विच करते हैं.
इसमें हमने दो समूह तैयार किए हैं.
जिसमें एक समूह में रात्रि 10 से सुबह 8 बजे तक और एक समूह में सुबह 8 बजे से शाम को 6 बजे तक विद्युत सप्लाई कर रहे हैं.
ऐसा ही मध्य क्षेत्र ने भी 10 घण्टे तक विद्युत सप्लाई करने का, हमने विद्युत सप्लाई करने का हरदा और होशंगाबाद में परीक्षण करवाया है.
यहां पर भी दो समूह बनाकर 7 दिवस के अंतराल में यह प्रयोग कर रहे हैं.
इसकी वॉयबिलिटी की स्टडी में हम लोग प्रयासरत् हैं.
पश्चिम क्षेत्र में ज्यादातर जितने किसान हैं, वह भूजल स्तर पर आधारित हैं, जो नलकूप खनन के माध्यम से अपने खेतों की सिंचाई करते हैं.
वहां हम बिजली की सप्लाई लगातार करें तो भूजल सूख जाता है, इसलिये हम भूजल स्तर मेंटेन करने के लिये दो शिफ्ट में ही बिजली की सप्लाई करेंगे.
यदि हम लगातार सप्लाई करेंगे तो भूजल सूख जाता है.
(माननीय मंत्री जी का माईक बंद होने पर) लाईट तो है, लाईट आपको नहीं दिख रही है,
अध्यक्ष महोदय:- मंत्री जी आपके शरीर में वोल्टेज ज्यादा है.
श्री प्रियव्रत सिंह:-अध्यक्ष महोदय, वोल्टेज पूरे प्रदेश में दिखायेंगे और पूरी ताकत के साथ दिखायेंगे.
श्री विश्वास सारंग:- वोल्टेज ज्यादा होता है तो ट्रांसफार्मर फट जाता है.
श्री प्रियव्रत सिंह:- विश्वास भाई, कभी-कभी सावन के अंधे को हरा-हरा ही दिखता है, इसलिये हमें तो लाईट दिख रही है.
आपको नहीं दिख रही है;
श्री विश्वास सारंग:- मंत्री जी, मैं तो आपको सचेत कर रहा हूं कि वोल्टेज ज्यादा होगा तो ट्रांसफार्मर फट जायेगा.
अध्यक्ष्ा महोदय:- अरे, विश्वास भाई ऐसा नहीं है.
श्री विश्वास सारंग:- विश्वास जी, ट्रांसफार्मर नहीं फटेगा, थोड़ा करंट आपके यहां पर पहुंचा देंगे, ट्रांसफार्मर नहीं फटने देंगे.
श्री भूपेन्द्र सिंह :- मेरा प्रश्न नीतिगत है, आपका संरक्षण चाहिये.
माननीय अध्यक्ष महोदय, माननीय मंत्री जी ने यह स्वीकार किया है कि वर्तमान में जो स्थिति है.
उस स्थिति के अनुसार हम वर्तमान में किसानों को दिन में 8 घण्टे थ्री फेज बिजली की सप्लाई दे सकते हैं.
मैं बड़े स्पष्ट रूप से मंत्री जी से कहना चाहता हूं कि जब यह स्थिति है और विशेष रूप से पिछले पांच वर्षों में हम लोगों ने अटल ज्योति योजना के माध्यम से, जो हम लोगों ने काम किया है, उसके बाद आज यह स्थिति है कि आप दिन में किसानों को 8 घण्टे बिजली दे सकते हैं तो मेरा प्रश्न है कि क्या इस संबंध में विभाग यह निर्णय करेगा कि किसानों को दिन में 8 घण्टे बिजली मिले, यह आपका ही वचन पत्र है, यह मैं नहीं कह रहा हूं.
श्री प्रियव्रत सिंह:- अध्यक्ष महोदय,सरकार वचन-पत्र के प्रति पूर्ण रूप से समर्पित है और यह नीतिगत प्रश्न है.
कल ही बजट प्रस्तुत हुआ है, हम आने वाले समय में पूरा वचन-पत्र लागू करेंगे.
श्री भूपेन्द्र सिंह:- मंत्री जी, एक मिनट.
कल जो आपका बजट प्रस्तुत हुआ है, उसमें भी आपने 10 घण्टे ही लिखा है, उसमें भी आपने कहीं भी 12 घण्टे नहीं लिखा है.
मैंने उससे पूछा कि पांच हजार रूपये क्यों चाहिए तो वह बोला कि कल शाम को मेरे पिता की मृत्यु हो गई है उनके दाह संस्कार के लिए मैं सरपंच से पैसे मांगने के लिए गया था तो वह कहते हैं कि सरकार का पोर्टल बंद है, सरकार के पास में पैसे नहीं है इसलिए मैं आपको पांच हजार की मदद नहीं कर सकता हूं.
मैंने सरपंच से बात की उससे पूछा कि क्या यह बात सही है कि आप पांच हजार की मदद नहीं कर सकते हैं तो उसने कहा कि सरकार ने देना ही बंद कर दिया है मैं कहां से मदद करूं तब हमने उस बच्चे के पिता का अंतिम संस्कार किसी और से मदद लेकर कराया.
अरे, क्या ये आपकी मानवता है?
क्या यह आपके मानवीय मूल्य है कि आपने उस गरीब को उसके पिता के दाह संस्कार का अधिकार भी नहीं दिया.
आपने गरीब की तीर्थ दर्शन योजना बंद कर दी.
वह गरीब पिता जवानी में जब यह सोचता था कि जब मैं बूढ़ा होउंगा, तो मैं तीर्थ दर्शन करूंगा.
मैं भी परमात्मा का एकाध तीर्थ जाकर आऊंगा ताकि जब मैं मरूंगा तो मेरी सदगति हो जाएगी.
मैं भगवान के घर जाऊंगा तो मुझे भी सुख शांति मिलेगी.
श्री शिवराज सिंह चौहान जी जैसे महान संवेदनशील मुख्यमंत्री ने तीर्थ दर्शन योजना प्रारंभ करके मध्यप्रदेश में एक महान और ऐतिहासिक काम मध्यप्रदेश के गरीबों के लिए किया था.
माननीय सभापति महोदय, मैं आपसे निवेदन करना चाहता हूं वह बुजुर्ग व्यक्ति आज भी आस लगाए बैठा है कि मुझे कोई तीर्थ कराएगा, फिर श्री शिवराज सिंह चौहान जैसा कोई मुख्यमंत्री मध्यप्रदेश में आएगा जो मेरे बुढ़ापे को तीर्थ दर्शन से जोड़ने का काम करेगा.
संबल योजना आपने मध्यप्रदेश से बंद कर दी.
मध्यप्रदेश की सरकार ने श्रमिकों के लिए कार्ड जारी किये थे ताकि कम से कम जब वह श्रमिक बीमार होता था तो 15 दिन के इलाज का पैसा उसको मिल जाता था, उसकी पत्नी मान लो गर्भवती होती थी तो उसको उस अवधि में सरकारी सहायता मिलती थी.
परन्तु आपने कभी भी उसके बारे में विचार नहीं किया.
आयुष्मान योजना के बारे में कहना चाहता हूं.
यह भारत सरकार की ऐसी योजना, जो देश के प्रधानमंत्री माननीय श्री नरेन्द्र मोदी जी ने प्रारंभ की.
श्री नरेन्द्र मोदी जी ने इस नीयत से शुरू की, लेकिन मध्यप्रदेश में मुख्यमंत्री सहायता योजना आपने बंद कर दी.
राज्य बीमारी सहायता योजना आपने समाप्त कर दी.
अब गरीब का इलाज तो मध्यप्रदेश कराएगा नहीं.
भारत सरकार आपको 60 प्रतिशत राशि उपलब्ध कराती है तो आप कम से कम 40 प्रतिशत तो उसमें दे दो साहब.
आपने जो अस्पताल चिह्नित किये.
वित्त मंत्री जी आप जांच कराओ, लिखो जरा पॉजिटिव तरीके से भी हम सदस्यों की बात और हमारी भावनाओं को समझो.
आप नोट करो और जांच करवाओ कि जितने अस्पताल हैं जिनको आयुष्मान योजना में आपने अगर चिह्नित किया है तो क्या वे अस्पताल उन गरीबों से पैसे लेने का काम कर रहे हैं?
अगर लेते हैं तो ऐसे अस्पतालों को चिह्नित करके तत्काल उनको बंद करना चाहिए ताकि गरीबों के साथ होने वाला अन्याय मध्यप्रदेश की इस पवित्र धरती पर रुक सके.
माननीय सभापति महोदय, यह वह धरती है जहां भगवान कृष्ण ने गाय चराने का काम किया है.
यह वह पवित्र धरती है जिसने महाभारत में एक बड़ा संदेश दिया था कि यह धर्म की भूमि है और हम सब जानते हैं, माननीय सभापति महोदय इसलिए मेरा निवेदन है कि मैंने बहुत महत्वपूर्ण बिन्दुओं पर सरकार का ध्यान आकर्षित किया है.
मैं आपसे निवेदन करना चाहता हूं माननीय मंत्री जी कि मां नर्मदा का गुण तो आपने बहुत गाया है.
किसी ने कहा कि नर्मदा में फुटबाल खेलते थे, किसी ने कहा कि नर्मदा में मलिन पानी छोड़ने का काम करते थे.
आपने नर्मदा मैया के बारे में इस बजट में क्या विचार किया ?
इस बजट में आप नर्मदा मैया के लिए क्या करने वाले हैं जरा अपने भाषण में बता देना?
शायद मध्यप्रदेश की नर्मदा मैया पर ही कृपा कर लोगे, यही बड़ा पुण्य का काम आप कर लोगे.
वह कम्प्यूटर बाबा को आपने बैठा दिया, उसका एक साथी मिर्ची बाबा धरती पर पैदा हो गया था, कहता था कि इसी कुंड में कूदकर मर जाऊंगा, वह कुंड-वुंड में तो कूदा नहीं, कुंड तो उसको मिला नहीं, अब वही बाबा नहीं मिल रहा, वह बाबा कहां चला गया?
अरे, वह मिर्ची बाबा ने कहा था कि 51 किलो की मिर्ची का यज्ञ कराता हूं और अगर मध्यप्रदेश के अंदर माननीय श्री दिग्विजय सिंह जी सांसद नहीं बनते हैं तो मैं उसी कुंड में डूबकर मर जाऊंगा.
अब वह महाराज तो मिल नहीं रहे हैं.
वित्त मंत्री (श्री तरुण भनोत) - सभापति महोदय, एकाध बात इस बजट पर भी हो जाय, यह मिर्ची, कम्प्यूटर इनको याद आ रहे हैं.
श्री मनोहर ऊंटवाल- सभापति महोदय, मैं आज के इस अवसर पर एक और गंभीर बात कहना चाहता हूं.
श्री तरुण भनोत - एक भी गंभीर बात नहीं है, इतना बड़ा हास्यास्पद बयान आज तक किसी ने इस विधान सभा के अंदर दिया ही नहीं है.
श्री मनोहर ऊंटवाल- माननीय सभापति महोदय, इन्होंने 17000 युवा बेरोजगारों को प्रशिक्षण देने की बात कही, इन्हीं के बजट में कही ना, तो मैं इनसे पूछना चाहता हूं कि जरा मुझे वह बता दें कि आप जो प्रशिक्षण दे रहे हैं , उसमें बाजे बजाने वाले के कितने आवेदन प्राप्त हुए, उसकी जानकारी भी आप अपने भाषण में जरूर देना.
श्री तरुण भनोत - मैं आपसे इतना प्रभावित हुआ हूं, उस सूची में आपका नाम भी लिखूंगा.
श्री मनोहर ऊंटवाल -- वित्त मंत्री जी, मैं आपसे यह भी पूछना चाहता हूं कि 17 हजार प्रशिक्षणार्थियों को जो आपने बोला है, उसमें मवैशी चराने वाले कितने आवेदन सम्मिलत किये हैं, जरा यह भी आप बताने का काम कर दें.
वित्त मंत्री जी, मेरा आज के इस अवसर पर बहुत विनम्र निवेदन है. . . ( व्यवधान).
.
सभापति महोदय -- माननीय सदस्यों से अनुरोध है कि उनको समापन करने दें.
श्री जितु पटवारी -- सभापति महोदय, यह बात पूरे सदन के लिये जानकारी के लिये है, ये किनको हराकर आये हैं और किसकी टिकट काटकर आये हैं.
जो पिछली बार वहां बैठते थे और ऐसे ही चिल्लाते थे, उनकी टिकट काटकर जीतकर आये हैं, तो असर तो उनका रहेगा.
सभापति महोदय -- माननीय सदस्य जी, और लोगों को भी बोलना है.
श्री मनोहर ऊंटवाल -- सभापति महोदय, इनका एक और सफेद असत्य और भ्रामक चमत्कार आपको बताता हूं.
रानी दुर्गावती प्रशिक्षण केंद्र संस्थान, पूर्व के गृह मंत्री जी चले गये.
वर्तमान के गृह मंत्री जी भी चले गये.
कोई बात नहीं, सभापति महोदय, आप तो आसंदी पर बैठे हैं.
मंत्रीगण बैठे हैं, कृपया सुन लें.
मैं आपको महत्वपूर्ण बात बताता हूं.
श्री तरुण भनोत -- (प्रतिपक्ष की ओर देखते हुए) ऐसे और दो-चार माननीय सदस्य खड़े कर दें.
श्री गोपाल भार्गव -- वे बहुत वरिष्ठ सदस्य हैं, सासंद भी रहे हैं, मंत्री भी रहे हैं.
वे वरिष्ठ विधायक हैं.
श्री मनोहर ऊंटवाल -- सभापति महोदय, मैं आपसे निवेदन करना चाहता हूं कि इस बजट का एक और चमत्कार हम दिखाना चाहते हैं, देखिये, यह चमत्कार है. .
सभापति महोदय -- आसंदी की ओर से लगाम नहीं लगाई जा रही है, पर मेराथन भी मत करिये, केवल यह निवेदन है.
श्री मनोहर ऊंटवाल -- सभापति महोदय, मध्यप्रदेश में एक और चमत्कार आप इस वित्त विभाग, वित्त मंत्री जी का देखिये.
महिला पुलस कर्मचारियों के प्रशिक्षण के लिये रानी दुर्गावती प्रशिक्षण संस्थान खोला जायेगा.
मैंने पूर्व गृह मंत्री जी से पूछा था कि मुझे जहां तक ज्ञान है, यह तो पहले ही खुल चुका है.
आप देख लीजिये जरा, खोला जायेगा.
जो शिवराज सिंह जी खोल गये हैं, वह भी खोला जायेगा. . . (हंसी). . कम से कम उसकी बजाये एकाध नया तो कर दो.
चलो आपने 100 करोड़ रुपये हार्टीकल्चर में रखे हैं ना, 52 जिलों में 100 करोड़ रुपये.
ठीक है.
मैं आगर का विधायक हूं, मेरे यहां टनों में संतरा होता है.
शाजापुर में होता है.
राजगढ़ के आधे जिले में होता है.
उज्जैन के आधे जिले में होता है.
रतलाम के आधे जिले में होता है.
क्या मुझ पर कृपा करेंगे, क्या आप हार्टीकल्चर हब की आगर में आज घोषणा करेंगे, आपके बजट भाषण के उत्तर में. .
श्री तरुण भनोत -- सभापति महोदय, अगर यही बात करनी थी, तो इतनी देर भूमिका क्यों बनाई, मुझसे बोल देते.
मैं कर देता.
श्री मनोहर ऊंटवाल -- देखिये, हम हैं विपक्ष.
आप विपक्ष के विधायक को हमेशा, अगर जब तक विपक्ष जिन्दा नहीं रहता, तब तक पक्ष मजबूत नहीं रहता.
हमारी भूमिका आपके, सरकार के लिये भाट और चारण जैसी होती है.
हम आपको आपकी ताकत याद दिलाते हैं.
हम वह अंगद हैं कि हनुमान अगर उसकी ताकत याद दिलाये, समुद्र लांघ सकता है, बशर्ते उसको हनुमान बनने की भावना मन में होना चाहिये.
अगर यह भावना आपके मन में हुई, तो विपक्ष पूरी ताकत से आपके साथ खड़ा रहेगा.
हम अच्छी चीज में आपका समर्थन करते हैं,पर बुरी चीजों में हम आपसे दूर जायेंगे, यह हमारा नैतिक धर्म बोलता है.
श्री तरुण भनोत -- आपकी बातें इस प्रकार की हैं, अगर आप सबके सामने नहीं बोलना चाहते, तो मुझे अगल से बता दीजिये क्षेत्र के बारे में, मैं जरुर करा दूंगा.
श्री मनोहर ऊंटवाल -- सभापति महोदय, मैं जो कुछ बोलूंगा, सदन के बीच में बोलूंगा. . .
श्री तरुण भनोत -- आपको इतनी लम्बी भूमिका बताने की क्या जरुरत है.
बता दीजिये.
श्री मनोहर ऊंटवाल -- सबभापति महोदय, मेरा जो कुछ है समाज का है, मेरा कुछ नहीं है.
हम जो कुछ मांगेंगे समाज के लिये मांगेंगे.
मंत्री जी, मेरा आपसे एक और निवेदन है कि क्या आप जलेबी बैचेंगे, पेड़े बैचेंगे. . .
श्री तरुण भनोत -- सभापति महोदय, मध्यप्रदेश में हम सब विभिन्न जिलों से आते हैं, हम सबकी कहीं न कहीं, कुछ न कुछ जिलों की खासियत है.
श्री मनोहर ऊंटवाल -- अच्छा चलिये मानते हैं.
श्री विश्वास सारंग -- सभापति महोदय, इस तरह इंट्रप्शन से तो उनका पूरा भाषण नहीं हो पायेगा.
सभापति महोदय -- माननीय मंत्री जी, हर प्रश्न का जवाब मत दीजिए, जब आप समापन करिएगा, तब सबका जवाब दे दीजिएगा.
सबका नोट करते रहिए, एक तरफ से जवाब दीजिएगा.
श्री तरूण भनोत -- जब आप पकौड़े बिकवा सकते हैं तो क्या हम मध्यप्रदेश में जलेबी भी नहीं बिकवा सकते.
श्री मनोहर ऊँटवाल -- माननीय सभापति महोदय, मैं आपके माध्यम से माननीय मंत्री जी से निवेदन करना चाहता हूँ कि ठीक है, अगर आप जलेबी भी बेचें, सेव भी बेचें, सब कुछ बेचें, चंदेरी की साड़ी भी बेचें, महेश्वर की भी बेचें, पर मुझे इतना जरूर बता दें कि इस सबको मिलाकर मध्यप्रदेश को कितनी आर्थिक आय प्राप्त करवाएंगे, ताकि हमको यह तो समझ में आए कि आपकी इस व्यापक सोच से राज्य को कितनी आर्थिक आय होने वाली है, जिससे हमारा मन आपको धन्यवाद दे, आपकी तारीफ करे.
माननीय सभापति महोदय, आज इस अवसर पर मैं माननीय वित्त मंत्री जी से यही निवेदन करूंगा कि बजट में आपने केवल सब्जबाग दिखाए हैं, कहीं कोई वास्तविकता उसमें नहीं है.
क्या दो चीजों से आप मध्यप्रदेश का खजाना भरेंगे, 48 हजार करोड़ तो आपको किसानों को ही देना है.
फिर आपने गौशाला खोलने में अरबों का फिर एक और बजट लेकर आ गए, अब इन सब चीजों के बारे में आप कैसे समायोजन करेंगे, प्रारंभ में नहीं तो अंत में, जब आप अंत में उद्बोधन देंगे तो इस सदन को इतना संतुष्ट कराना कि जब हम बाहर निकल कर जाएं तो आपकी तारीफ करें, भूरि-भूरि प्रशंसा करें.
हम इस नीयत से मध्यप्रदेश की विधान सभा में चुनकर नहीं आते हैं कि केवल आपके बारे में बुरा बोलें.
हम जो कुछ कहेंगे, वह आपके सुधार के लिए कहेंगे.
आपका सुधार होगा तो सरकार का सुधार होगा, प्रदेश सुधरेगा.
प्रदेश सुधरेगा तो देश और दुनिया में हमारे मध्यप्रदेश के नाम की वाहवाही होगी.
अगर दुनिया के नक्शे में मध्यप्रदेश नंबर वन हो जाएगा तो उसका हिस्सेदार मनोहर ऊँटवाल भी होगा.
वह भले ही विपक्ष में हो, पर वह दमखम से इस बात को रख सकता है कि मैं मध्यप्रदेश की उस विधान सभा का सदस्य हूँ जो राज्य आज उत्तरोत्तर वृद्धि कर रहा है.
इस अवसर पर मैं आज वित्त मंत्री जी से यही निवेदन करूंगा.
मेरे उद्बोधन में यदि आपको दु:ख हुआ हो, पर आप उसे सकारात्मक लेना.
सकारात्मक सोच से काम करना.
अंत में यही आपसे प्रार्थना है कि यह देश राम का है, राम जैसी गंभीरता आपमें रहे, यही मेरा आपसे निवेदन है.
यह कह कर मैं अपनी बात को समाप्त करता हूँ.
3.03 बजे {अध्यक्ष महोदय (श्री नर्मदा प्रसाद प्रजापति (एन. पी. ) पीठासीन हुए.}
माननीय अध्यक्ष महोदय, चूँकि अभी आप पधारे हैं तो मैंने अपने उद्बोधन में . . . .
अध्यक्ष महोदय -- माननीय ऊँटवाल जी, बिराजो.
श्री मनोहर ऊँटवाल -- माननीय अध्यक्ष महोदय, मैं तो आपके संज्ञान में यह लाना चाहता हूँ, हालांकि आप कक्ष में सुन रहे होंगे, पर आज मैंने अपने बजट भाषण में आपने जो 1966 के बजट पर अपना प्राक्कथन दिया है, उसी से इस उद्बोधन की शुरुआत की है और उससे मैंने सरकार के बजट को लिंकअप करके माननीय वित्त मंत्री से प्रार्थना की है कि सकारात्मक तरीके से, जैसा बड़ा मन हमारे माननीय विधान सभा अध्यक्ष जी का आज उस लेखनी में हमने देखा है, इनके एक माननीय सदस्य ने पेपर पढ़कर बजट की शुरुआत की, मैंने वित्त का आपका प्राक्कथन पढ़कर अपने उद्बोधन की शुरुआत की है.
बहुत-बहुत धन्यवाद.
जय हिंद जय भारत.
अध्यक्ष महोदय -- श्री घनश्याम सिंह जी. एक काम करें, अब जो वक्ता बोले, अपनी कलाई की घड़ी टेबल के सामने रख ले और 5 मिनट कितना उम्दा और पेचीदा बोलते हैं, यह देखना है, सिर्फ शर्मा जी को छूट रहेगी, क्योंकि मेरे पास 11-11 नाम हैं और मुझे 8 बजे तक यह पूरा करना है, तो मुझे सहयोग करने का कष्ट करें.
श्री घनश्याम सिंह (सेवढ़ा) -- माननीय अध्यक्ष महोदय, मैं माननीय वित्त मंत्री श्री तरुण भनोत द्वारा प्रस्तुत बजट प्रस्ताव का समर्थन करने के लिए खड़ा हुआ हॅूं.
वास्तव में हम देखें जैसा कि हमारे युवा साथी विधायक श्री राजवर्धन सिंह जी ने कहा था.
आज के सारे अखबार की हेडलाईन है आप पढ़ लीजिए.
इस बजट की हर जगह तारीफ हुई है.
मैं तो कहूंगा कि यह ऐतिहासिक बजट है.
15 साल के अंधेरे के बाद मध्यप्रदेश में नया सवेरा आने वाला है यह उसको दर्शाता हुआ बजट है.
ये बजट नहीं है बल्कि मैं तो यह कहूंगा कि माननीय कमलनाथ जी का एक दृष्टि पत्र है, विजन डॉक्यूमेंट है.
मध्यप्रदेश भविष्य में कैसा होने जा रहा है उसके लिए प्रस्तुत किया है.
सबसे पहले तो उद्योग नीति में जो हमारे माननीय मुख्यमंत्री जी ने परिवर्तन किया है वे बधाई के पात्र हैं.
हमारे वित्त मंत्री जी ने उल्लेख किया है कि उद्योग नीति में परिवर्तन करके प्रावधान किया जा रहा है कि जो भी निवेश बाहर से आएगा, उसमें उन उद्योगों में आवश्यक किया जाएगा कि 70 प्रतिशत रोजगार मध्यप्रदेश के निवासियों को मिले.
यह बहुत सराहनीय कदम है.
इससे बेरोजगारी दूर करने के लिए हम आगे बढे़ंगे.
माननीय वित्त मंत्री जी ने जो कहा है मैं उसका समर्थन करता हॅू कि औद्योगिक निवेश मांगने से नहीं आता, यह व्यवस्था में विश्वास से अर्जित होता है.
हमारी सरकार व्यवस्था में विश्वास अर्जित करने के मार्ग पर चल पड़ी है और आने वाले दिनों में, आने वाले वर्षों में निश्चित रुप से बहुत बड़ा औद्योगिक निवेश आएगा, जिससे बेरोजगारों को रोजगार मिलेगा.
इसके लिए मैं बहुत-बहुत बधाई दूंगा.
जो अभी माननीय सदस्य मनोहर ऊंटवाल जी चर्चा कर रहे थे, आलोचना कर रहे थे कि क्या सरकार जलेबी बेचेगी.
लेकिन वास्तव में जो बात कही गई है वह बहुत सराहनीय है.
मध्यप्रदेश के हर जिले कोई न कोई विशेषता है.
कोई न कोई उत्पाद ऐसा होता है जिसकी चर्चा सब जगह होती है जो मशहूर होती है.
उसका हम वैज्ञानिक ढंग से प्रचार-प्रसार करेंगे.
मॉर्केटिंग करेंगे, ब्राँडिंग करेंगे तो निश्चित रुप से पूरे विश्व में उसकी मांग बढे़गी.
जब मांग बढे़गी तो उद्योग बढे़ंगे, रोजगार बढे़ंगे.
इसकी जितनी भी तारीफ की जाए, उतना कम है.
हमारे अन्य विषयों पर तो माननीय राजवर्धन सिंह जी ने काफी चर्चा की है इसलिए मैं शहरी विकास के संबंध में बताना चाहूंगा.
शहरी विकास के लिए जो संकल्प लिया गया है वह सराहनीय है.
इंदौर, भोपाल एक्सप्रेस-वे पर औद्योगिेक क्षेत्र विकसित करने की बात कही गई है.
आधुनिक ढंग से विकास की बात कही गई है.
भोपाल और इंदौर में मेट्रों रेल के लिए बजट में जो प्रावधान किया गया है उसके लिए भी मैं धन्यवाद दूंगा.
छोटे और मध्यम शहरों को वायुसेवा से जोड़ने की जो बात कही गई है.
खासतौर से धार्मिक क्षेत्रों से संबंधित जो शहर हैं उसके लिए ऑपरेटर्स को सब्सिडी दी जाएगी.
वह भी एक बहुत सराहनीय कदम है.
सतना, उज्जैन और दतिया जिले को भी उसमें शामिल किया गया है, मैं वित्त मंत्री जी को उसके लिए बहुत-बहुत धन्यवाद दूंगा.
इससे निश्चित रुप से पर्यटन के क्षेत्र में विकास होगा.
पर्यटन का क्षेत्र ऐसा क्षेत्र है जिसमें सबसे ज्यादा रोजगार के अवसर होते हैं.
हमारा दतिया नगर बहुत प्राचीन है.
दतिया में 350-400 साल पुराने स्मारक हैं.
हमारे दतिया नगर का जो पुराना महल है उससे प्रेरित होकर नई दिल्ली के ऑकिटेक्ट सर एडवर्ड रिचर्ड्स ने उससे प्रेरणा लेकर नई दिल्ली के राष्ट्रपति भवन में भारतीय परम्पराओं का समावेश किया.
यह उन्होंने स्वीकार किया था.
कल परसों के पेपर में खबर आयी थी कि जयपुर के परकोटा को वर्ल्ड हेरिटेज साईट में शामिल किया गया है, यह बडे़ गर्व की बात है.
हमारे दतिया नगर में भी और मध्यप्रदेश के कई नगरों में भी शहर कोट बने हुए हैं.
मैं कहूंगा कि दतिया में तो बना हुआ था.
लेकिन पिछली सरकार की ऐसी कृपा हुई कि एक व्यक्ति ने निर्णय किया कि 200 साल पुराना ये परकोटा पूरा तोड़ दिया जाए.
वहां भव्य दरवाजे बने हुए थे.
बिना किसी वैधानिक आदेश के, बिना किसी दृष्टिकोण के, बिना किसी सोच के परकोटा तोड़ दिया गया.
लोग हाईकोर्ट गए, सुप्रीम कोर्ट गए, तब तक छ: किलोमीटर में से तीन किलोमीटर परकोटा टूट चुका था और उसमें जो ग्रेनाईट पत्थर और बोल्डर था उसमें घोटाला किया गया.
हाईकोर्ट में याचिका लगी हुई है कि 25 करोड़ रुपयों का मटेरियल बेच दिया गया.
प्रथम चरण में साढे़ तीन सौ मीटर परकोटा तोड़ा गया था.
उसमें ठेकेदार ने मटेरियल एकत्रित करके नीलामी दर्शायी थी जबकि नीलामी वास्तव में नहीं हुयी थी.
उसमें 70 लाख रुपये आय होना बताया था और शेष 3 किलोमीटर में एक पैसे की आय नहीं बताई.
एक एफ. आई. आर. कर दी कि मटेरियल सब चोरी हो गया, ग्रेनाईट चोरी हो गया.
कम से कम 25 करोड़ रुपये का घोटाला हुआ है.
वह तो अलग है, उसके अलावा हमारी जो धरोहर, विरासत है, उसके साथ खिलवाड़ किया गया.
मैं धन्यवाद दूंगा माननीय तरुण भनोत जी का कि उन्होंने इच्छा व्यक्त की है कि ऐसे नगर जहां ऐतिहासिक विरासतें हैं उनको पर्यटन के क्षेत्र में विकसित किया जायेगा, उनका संरक्षण किया जायेगा.
नदियों को पुनर्जीवित करने के लिये जो संकल्प व्यक्त किया गया है और जल को अधिकार बनाने की बात कही गई है वह भी बहुत सराहनीय है.
नदियों को पुनर्जीवित करना आसान काम नहीं होता है.
वह लॉंग टर्म प्लान है.
उसके नतीजे पता नहीं कितने साल बाद आयेंगे, लेकिन उसमें निवेश अभी होगा और बहुत निवेश होगा.
रिटर्न काफी साल बाद आयेंगे.
ऐसी योजना को प्रारंभ करने की हिम्मत हमारी सरकार, हमारे मुख्यमंत्री जी ने दिखाई है.
मैं, उन्हें बहुत-बहुत धन्यवाद दूंगा.
हमारे मुख्यमंत्री जी का लंबा विज़न है.
वह निश्चित रूप से मध्यप्रदेश को विकास के नये-नये सोपानों पर ले जायेंगे.
अध्यक्ष महोदय, अभी जैसे बीच में कहा गया कि छिंदवाड़ा जिले को उन्होंने जिस तरह से विकास के आयाम दिये हैं जबकि वह राज्य सरकार में मुख्यमंत्री या मंत्री कभी नहीं थे, वह केन्द्र में थे, मात्र सांसद थे, उसके बाद भी उन्होंने छिंदवाड़ा को जिस तरह से विकास के सोपान पर पहुंचाया है वह उदाहरण है.
मुझे विश्वास है कि आगामी वर्षों में छिंदवाड़ा मॉडल पूरे मध्यप्रदेश में लागू होगा और हम तीव्र गति से आगे बढ़ेंगे.
अध्यक्ष महोदय, मैं, यह आखिरी बात कहना चाहता हूं कि पिछले कुछ वर्षों पूर्व हमारे पूर्व राष्ट्रीय अध्यक्ष, आदरणीय राहुल गांधी जी की हमारे क्षेत्र बुंदेलखंड के पिछड़ेपन की तरफ निगाह गई थी.
उन्होंने दौरा किया.
वह खेतों पर गये, आदिवासियों, अनुसूचित जाति के लोगों के घरों में ठहरे, उनके साथ भोजन किया और उन्होंने कहा कि ह्यूमन इंडेक्स के मामले में बुंदेलखंड का क्षेत्र पूरे भारत में सबसे पिछड़ा हुआ है.
यह उन्होंने महसूस किया और तत्कालीन प्रधानमंत्री मनमोहन सिंह जी के पास एक प्रतिनिधि मंडल ले जाकर विशेष पैकेज की मांग की थी.
7,000 करोड़ रुपये केन्द्र सरकार ने विशेष पैकेज में दिये थे.
जिसमें से लगभग 3,400 करोड़ रुपये मध्यप्रदेश के 6 जिलों को मिले थे.
लेकिन तत्कालीन सरकार ने इस तरह की योजना बनाईं जो उपयोगी ही नहीं थी.
शहर से, गांव से 2-2, 4-4, 6-6 किलोमीटर दूर हाट बाजार बना दिये.
आज वह सारे अनुपयोगी पड़े हैं.
इसी तरह से और योजनाओं में बंदरबॉंट किया गया.
सिंचाई की योजनाओं में भयंकर भ्रष्टाचार हुआ.
बुंदेलखंड के विकास के लिये एक बहुत अच्छा मौका मिला था.
यह उस सरकार ने किया है.
अध्यक्ष महोदय, मैं, आदरणीय मुख्यमंत्री जी का, वित्तमंत्री तरुण भनोत जी का ध्यान आकर्षित करना चाहूंगा कि बुंदेलखंड में विकास की बहुत संभावनायें हैं.
हमारा क्षेत्र बहुत पिछड़ा हुआ है.
खासतौर से ह्यूमन इंडेक्स के मामले में पिछड़ा है, लेकिन संभावनाएं बहुत हैं.
सिंचाई की संभावनाएं हैं, उद्योग की संभावनाएं हैं, पर्यटन की बहुत संभावनाएं हैं, उनके ऊपर विशेष ध्यान दें.
मैं, माननीय वित्तमंत्री जी को और भी धन्यवाद देना चाहूंगा कि हमारे दतिया जिले में पी. डब्ल्यू. डी. के माध्यम से लगभग 40 किलोमीटर ग्रामीण सड़कों की स्वीकृति दी है.
मेरे विधान सभा क्षेत्र में भी तमाम सड़कों की स्वीकृति दी है और तमाम विकास योजनाओं की स्वीकृति मिली है.
आपसे उम्मीद करूंगा कि आगे भी ऐसा ही सहयोग हमारे जिले को, हमारे बुंदेलखंड क्षेत्र को और पूरे मध्यप्रदेश को आप देते रहेंगे.
मुख्यमंत्री जी के नेतृत्व में हम तेजी से आगे बढ़ेंगे.
हमारे ऊपर जो कलंक है, एक बहुत बड़ा प्रोपेगेण्डा किया जाता था कि मध्यप्रदेश विकसित राज्य हो गया और बीमारू राज्य की श्रेणी से निकल गया, लेकिन वास्तविकता यह है कि सरकारी एजेंसियों, केन्द्र सरकार की सरकारी एजेंसियों की रिपोर्ट है कि गरीबी के मामले में 29 राज्यों में से 27 वें पायदान पर हम हैं.
फिर कैसे हम बीमारू राज्य से मुक्त हुये ?
मुझे पूरा विश्वास है कि हम निश्चित रूप से आगामी सालों में माननीय कमलनाथ जी के नेतृत्व में बीमारू राज्य से मुक्त होंगे.
अध्यक्ष महोदय, आपने मुझे बोलने का मौका दिया बहुत-बहुत धन्यवाद.
मैं इस बजट का समर्थन करता हूं.
डॉ. सीतासरन शर्मा (होशंगाबाद) - अध्यक्ष जी, सबसे पहले तो मुझे इस बात का अफसोस है कि ऐसी सरकार बजट प्रस्तुत कर रही है जो अल्पमत की सरकार है.
आपको बहुमत नहीं दिया है.
जनता के टैक्स का पैसा ऐसी सरकार के हाथ में आ गया है जो बहुमत नहीं होते हुये भी.
जनता चाहती नहीं थी.
01 लाख 29 हजार करोड़ तो जनता की जेब से निकलकर, कर राजस्व ही आना है श्रीमान जी और जिसको लोकसभा चुनाव में पूरी तरह से नकार दिया गया, ऐसी सरकार आज बजट पेश करने खड़ी हुई है, बड़ा अफसोस है कि इनको 2 लाख 33 हजार करोड़ रुपये देना पड़ेगा. . . . (व्यवधान). .
अध्यक्ष महोदय-- भैय्या नो टोकाटाकी.
इसके बाद श्रीमती झूमा सोलंकी आप तैयार रहेंगी.
डॉ. सीतासरन शर्मा-- अध्यक्ष महोदय, माननीय मंत्री जी ने कहा आगाज अच्छा है, नीयत अच्छी है, सोच अच्छी है.
नीति तो आपकी सिर्फ ट्रांसफर की है, इन 7 महीनों में और कोई नीति तो हमें समझ में नहीं आई और नीयत क्या है.
नीयत है जनता को गुमराह करके सत्ता में आने की.
हुजूर आपने 4 हजार रुपये महीने बेरोजगारी भत्ते का बोला था.
कहाँ गया?
मैंने यह पूरी किताब पढ़ ली कि यह कहीं मिल जाए?
आपने तो वादा किया था, 4 हजार रुपया महीना देंगे, नौजवानों के साथ छलावा करते हों.
जरा नजरें नीची कर लेना चाहिए.
अध्यक्ष महोदय, माननीय मंत्री जी ने अपने भाषण में एक शेर बोला, क्योंकि इस वक्त पावर है, भले ही 230 सदस्यों में से 114 सदस्य ही हों,
शेर यह था, “अपनी लंबाई का गुरूर है रास्तों को, लेकिन,
वो मेरे कदमों के मिजाज नहीं जानता”
जानते हैं सरकार, एक शेर आपको भी समर्पित है—
जो पहुँच गए हैं मंजिल पर, ये पहुँच गए हैं 8-8 बार जीत कर आए हैं 15 साल
मंत्री रहे.
जो पहुँच गए हैं मंजिल पर, जिक्रे सफर न किया कभी,
दो चार कदम जो चले अभी रफ्तार की बातें करते हैं.
कितने दिन हुए आपको आए?
आपको तो अपने कदमों पर ही नाज होने लगा.
नहीं
साहब, अभी बहुत सी गलतियाँ की हैं आपने.
अध्यक्ष महोदय-- डॉक्टर साहब, यह वर्तमान मंत्री को समर्पित है या पूर्व मंत्री को समर्पित है?
(हँसी)
डॉ. सीतासरन शर्मा-- साहब, पूर्व मंत्री तो.
. . .
अध्यक्ष महोदय-- पूर्व वित्त मंत्री को?
नेता प्रतिपक्ष (श्री गोपाल भार्गव)-- पूर्व वित्त मंत्री ने भी काफी लंबा सफर तय कर लिया था.
आप तो जानते हैं.
डॉ. सीतासरन शर्मा-- बहुत सीनियर थे.
अध्यक्ष महोदय, किसानों की बात सबने की इसलिए दोहराऊँगा नहीं.
पर एक बात पूछना चाहता हूँ.
आपने अनुपूरक बजट में 5 हजार करोड़ रुपये रखे, डेढ़ दो महीने आए हुआ था तो हमने कहा ठीक है.
अभी अनुमान नहीं लगा पाए.
इस बार 8 हजार करोड़ रुपये रखे.
इस पूरी किताब में कहीं लिखा नहीं कि किसानों पर कुल कितना कर्जा है.
यह तो बताओ प्रदेश की जनता को कि किसान पर कर्जा कितना है और आपने कितना रखा है.
धोखे में क्यों रखते हों?
आपने ये किताबें तो दुनिया भर की छाप छाप कर हमारे हाथ में दे दी.
वित्त मंत्री जी, इस प्रदेश की जनता यह जानना चाहती है कि कुल किसानों के खाते में कितना रुपया जमा करेंगे, यह टुंगाटुंगा के मत दो, किश्तों में मत दो.
ज्यादा समय नहीं है आपको.
एक बात और आप एफ. आर. बी. एम. एक्ट की सीमा में रहे हैं और कारण बड़े गर्व से बताया कि हमारे पास राजस्व का आधिक्य है.
आपको मालूम है सरकार में राजस्व का आधिक्य कब से आया है.
तब आया जब भारतीय जनता पार्टी की सरकार आ गई.
2004-05 से राजस्व आधिक्य आया, अभी तक चल रहा है और आज गारंटी से इस सदन में कहता हूँ कि अगले साल यह घाटे में जाएगा.
श्री यशपाल सिंह सिसौदिया-- यदि इनकी सरकार रही तो.
(हँसी)
डॉ. सीतासरन शर्मा-- इनकी सरकार रही तो, तो इस पर बहुत इतराने की जरुरत नहीं है और यह घाटे में जाएगा, पीछे जाएगा, उसका कारण है.
. . . .
श्री फुन्देलाल सिंह मार्को-- मेरा निवेदन है शुभ शुभ बोलिए.
डॉ. सीतासरन शर्मा-- आप थे तब.
यहाँ बैठते थे.
श्री फुन्देलाल सिंह मार्को-- हाँ.
वही तो, अब उधर पहुँच गए हैं तो कैसे बोलने लगे हैं.
वहाँ तो हम लोग बोला करते थे.
डॉ. सीतासरन शर्मा-- इसलिए आपको सब बात मालूम है.
माननीय मंत्री जी भी बैठते थे.
श्री फुन्देलाल सिंह मार्को-- इसलिए निवेदन है कि अब आप उधर पहुँच गए हैं तो अच्छी अच्छी वाणी बोलिए.
डॉ. सीतासरन शर्मा -- आपने एक बात बोली रोजगार के लिए, चलिए मत दीजिए 4000 रुपए, परन्तु रोजगार कैसे देंगे क्योंकि रोजगार की बात आपके राष्ट्रीय नेता ने भी बहुत की थी.
तमाम आंकड़े ले लेकर बैठते थे.
जब हमारे नेता प्रतिपक्ष ने मामला उठाया तो मुख्यमंत्री जी ने कहा कि हम 70 प्रतिशत, हालांकि उन्होंने कहा था कि सात नाम बताएं तो वे बता नहीं पाए, यह हम नहीं पूछेंगे नेता जी पूछ चुके हैं.
70 प्रतिशत जो इंडस्ट्रीज आने वाली हैं उनको देंगे, परन्तु जो इंडस्ट्रीज पहले से हैं उनको क्यों नहीं देंगे.
वर्तमान इंडस्ट्रीज में भी जो नई भर्तियां होंगी उनके लिए भी 70 प्रतिशत का नियम बनाइए ताकि यहां के नौजवानों को रोजगार मिल सके.
160 रुपए आपने नहीं दिए हैं और न ही देने का वादा किया है.
उस पर कितना खर्च होने वाला था इसका उल्लेख बजट में नहीं किया गया है.
इसका मतलब है कि आपने घोषणा तो कर दी और इसलिए कर दी कि शिवराज सिंह जी चौहान 2000 रुपए देते थे, दिया था लोगों के खाते में जमा किया था.
आपने सोचा केन्द्र सरकार का 1840 रुपए है, 160 रुपए हम बोल देते हैं.
असत्य बोलकर सरकार में आना बड़ी खराब बात है.
इसीलिए जनता ने भरोसा नहीं किया.
श्री निलय विनोद डागा -- पिछले 14 साल में 21 हजार घोषणाएं हुई थीं.
डॉ. सीतासरन शर्मा--72000 रुपए का वादा आपके नेता ने भी कर दिया था परन्तु जनता ने कहा कि नहीं यह कहकर पटल गए, वोट लेकर पता नहीं कहां चले जाते हैं, बंगले सुधरवाने लगते है कि अब हम वहीं रहेंगे, अब तुम धक्के खाओ.
अध्यक्ष महोदय, मुख्यमंत्री सुषेण संजीवनी योजना, एक बात के लिए तो आपको धन्यवाद है कि आपने इस योजना का नाम सुषेण रखा.
कम से कम संस्कृति की ओर गए.
अभी तक आप हम लोगों का मजाक उड़ाते थे.
वैद्य सुषेण लंका से लक्ष्मण जी का इलाज करने के लिए आया था, इसके लिए धन्यवाद.
किन्तु 1065 और 525 एमबीबीएस की भर्ती से कुछ होने वाला नहीं है.
सर्विस कंडीशन्स अच्छी करिए.
मुख्यमंत्री सुषेण संजीवनी योजना आपने अनुसूचित क्षेत्र के लिए बनाई है लेकिन डाक्टर्स वहां नहीं जाएंगे, इस्तीफा दे देंगे क्योंकि आपके पास वह सुविधाएं नहीं हैं जो दूसरे राज्यों में उन्हें मिल रही हैं.
सरकार में आप हैं आपको यह व्यवस्था करना पड़ेगी.
राजवर्धन सिंह जी ने भी ऐसा भाषण दिया जैसे कि हम लोग सरकार में हों.
हमारी मत बोलें, एक डेढ़ साल बाद, दो साल बाद बोलना जो बोलना है, जो कुछ बोलना है इधर से ही आकर बोलना और तब आप 100 ही बचेंगे.
श्री निलय विनोद डागा--यह आपका सपना ही है 5 साल तो हम लोग ही हैं.
डॉ. सीतासरन शर्मा--कल गोवा के दस विधायक चले गए.
जैसे लोग क्रिकेट का स्कोर देखते हैं वैसे ही इस घटना को भी देख रहे हैं.
श्री तरुण भनोत--अध्यक्ष महोदय, मैं आपकी अनुमति से कुछ कहना चाहता हूँ.
शर्मा जी सबसे वरिष्ठ सदस्यों में से हैं, पूर्व में अध्यक्ष, विधान सभा रहे हैं.
हमने आपसे बहुत कुछ सीखने का प्रयास भी किया है.
आप जो भी आलोचना कर रहे हैं वह तो मंजूर है परन्तु आप इस बात को प्रोत्साहन दे रहे हैं कि गोवा में हुआ, कर्नाटक में हुआ यहां पर भी होगा यह आपके मुख से शोभा नहीं दे रहा है.
आप सदन की सबसे ऊंची कुर्सी पर बैठ चुके हैं.
इस बात को आप प्रोत्साहन देंगे ऐसी आपसे उम्मीद नहीं है.
आदरणीय बाकी सब बोलें पर आपके मुख से शोभा नहीं देता है.
श्री विश्वास सारंग--टेंशन हो गया.
श्री निलय विनोद डागा--माननीय विधायक जी आप ब्राह्मण देवता हैं, आप आशीर्वाद देते हैं.
हमारी संस्कृति में है हम बोलते हैं कि विश्व का कल्याण हो.
मेरा आपसे निवेदन है कि आप कल्याण का आशीर्वाद दें, बहुत-बहुत धन्यवाद.
श्री विश्वास सांरग--ठीक है, बजट पास करवा देंगे.
डॉ. सीतासरन शर्मा--अध्यक्ष महोदय, सामाजिक सुरक्षा पेंशन, 1000 का आपने वादा किया था 600 का वादा नहीं किया था यह कोई गौरव की बात नहीं है.
सामान्य वर्ग के आरक्षण के बारे में उल्लेख है यह बहुत देर से किया है, बहुत से नौजवान रह गए हैं.
अभी भी मेरा अनुरोध है सामने सरकार बैठी है, अधिकारी प्रमाण-पत्रों पर हस्ताक्षर नहीं कर रहे हैं.
कृपा करके नीचे निर्देश दे दें.
अध्यक्ष महोदय-- कोई भी बीच में नहीं टोकेगा.
डॉक्टर साहब आपको दस मिनट हो गए हैं.
नेता प्रतिपक्ष (श्री गोपाल भार्गव)-- अध्यक्ष महोदय, अनेकों जगह से जानकारी आ रही है कि प्रमाण पत्र नहीं बन रहे हैं.
मैं आपसे आग्रह करूंगा कि इसकी तिथि कुछ आगे बढ़ा दें ताकि जो आपने प्रावधान किया है, नियम बना दिया, कानून बना दिया सब कुछ है उस बात का लोगों को लाभ हो जाए क्योंकि उसमें बहुत ही कम केवल दो दिन का समय मिला था.
अध्यक्ष महोदय-- डॉक्टर साहब, सभी आपका समय जाया करते हैं.
डॉ. सीतासरन शर्मा-- माननीय अध्यक्ष महोदय, मैं बिलकुल भी विषय के बाहर नहीं जा रहा हूं.
आपने एक जल का अधिकार अधिनियम, माननीय नागेन्द्र सिंह जी ने सही बात कही थी कि पानी पिलाने को क्या कोई मना कर रहा है.
कानून बना देंगे और किसी को प्यास लगेगी तो क्या वह कोर्ट में जाएगा.
आप यह क्या कर रहे हैं?
पानी पिलाने को किसने मना किया है कि उसको अधिकार दे रहे हैं.
हमारे देश में तो प्याऊ खोल रहे हैं, हमारी संस्कृति है.
अधिनियम के जाल में मत उलझाइए.
पानी दीजिए.
स्वास्थ्य का अधिकार, बीमार का इलाज तो करना ही पड़ेगा अधिकार दो चाहे न दो.
क्या कोर्ट में जाएंगे.
यह बड़ी अजीब बात है.
यह आपने इसलिए बना दिया क्योंकि एक माननीय मनमोहन सिंह जी की सरकार ने दिल्ली वालों ने बना दिया था.
अरे कोई मना कर रहा था क्या पढ़ाने को.
इसका क्या अर्थ था और यह कानून आप क्यों बना रहे हैं.
आप पेयजल की चिंता कर रहे हैं इसके लिए धन्यवाद किंतु कानून बनाकर नहीं.
पानी की व्यवस्था ट्यूबवेल खोदकर, सरफेस वॉटर का संरक्षण करके, वॉटर हार्वेस्टिंग करके करिए.
आपने तो कहा हुजूर हमने तो कानून बना दिया प्यास लगे तो वकील करके सिविल कोर्ट में एक दरख्वास्त लगा देना.
माननीय मंत्री जी इसमें मेरा एक अनुरोध भी है कि चूंकि अभी बरसात का मौसम है वॉटर हार्वेस्टिंग की आवश्यकता है यदि आप विधायक निधि से इसकी अनुमति दे दें.
सरकारी भवनों के लिए तो अनुमति है किंतु प्राईवेट भवनों के लिए पानी जमीन के नीचे जाता है तो सरकार के पास रहता है सब जगह वितरित होता है.
उसके लिए इसकी अनुमति नहीं है.
यदि आप ये अभी पहुंचा देंगे तो माननीय विधायकगण अपने-अपने क्षेत्रों में वॉटर हार्वेस्टिंग विधायक निधि से करवा सकेंगे और जल संरक्षण की व्यवस्था हो सकेगी.
गर्मी में आपने पानी के अधिकार की बात तो की, लेकिन आपने पानी की क्या व्यवस्था की.
कितने हैण्डपम्प खुदे, किसी के पास फिगर है, (बजट भाषण दिखाते हुए) इस किताब में लिखा है कि हमने यह व्यवस्था की थी इतना रुपया खर्च हुआ.
आपने कितनी नगरपालिकाओं को टेंकर के लिए पैसा दिया.
पूरा गर्मी का सीजन निकल गया आपने पानी की चिंता नहीं की.
सभी विभागों में निर्माण कार्य रुके हुए हैं.
मनरेगा के कुछ नियम बदले हैं कुछ छूट दें.
ग्रामीण विकास मंत्री जी अभी सदन में नहीं हैं आप रिकार्ड उठाकर देख लीजिए.
सरपंच मनरेगा का काम नहीं करते हैं.
दूसरी राशि का सबका करते हैं परंतु मनरेगा का नहीं कर रहे हैं.
सारा पैसा डेड पड़ा रहता है.
इसके लिए कुछ करिए मध्याह्न भोजन के बारे में मेरा अनुरोध है कि मुझे मालूम है सब इसका विरोध कर सकते हैं.
माननीय दिग्विजय सिंह जी के समय में सूखा अनाज अटेंडेंस के आधार पर दिया जाता था.
सुप्रीम कोर्ट ने एक आदेश दिया और कहा कि मध्याह्न भोजन बनाओ तो अब शिक्षकों को आपने एक तो अच्छा आदेश दिया कि सब अटेचमेंट खत्म करो और गैर शिक्षकीय काम नहीं करेंगे किंतु अब शिक्षक भोजन बनवा रहे हैं.
सुप्रीम कोर्ट का आदेश है तो आंख बंद करके मानने की जरूरत नहीं हैं.
वह तो वहां बैठे हैं उन्हें समझ नहीं आता कि कितने लोगों की बलि चढ़ गई.
कुंभकोणम में इस मध्याह्न भोजन के कारण 97 बच्चे जलकर मरे थे, बैतूल में जहर दे दिया गया था, बिहार में जहर के कारण 40 लोग मर गए थे यह अनहाईजिनिक है इसकी कुछ व्यवस्था करिए.
माननीय गृह मंत्री जी बैठे हैं.
साइबर क्राइम पर आप ध्यान दें.
सोशल मीडिया का बहुत दुरूपयोग हो रहा है.
सुप्रीम कोर्ट ने 66ए समाप्त कर दिया है.
कृपया सरकार की ओर से उसमें रिट लगवायें ताकि 66ए संशोधित रूप में वापस आ सके.
इसी वजह से साइबर क्राइम अधिक हो रहे हैं क्योंकि पुलिस के पास कोई अधिकार नहीं है.
उन्हें आई. पी. सी. की धाराओं के अधीन केस रजिस्टर्ड करने पड़ रहे हैं.
वैसे तो मुझे बहुत कुछ कहना था परंतु माननीय अध्यक्ष महोदय आपने एक मिनट का समय दिया है इसलिए एक शेर कहकर अपनी बात समाप्त करूंगा.
मंत्री जी ने कहा कि
'थोड़ा सुकून भी दीजिये जनाब, ये जरूरतें तो कभी खत्म नहीं होतीं'
माननीय उपाध्यक्ष महोदय, हम इस संस्कृति के लोग नहीं हैं.
'राम काज कीन्हे बिनु मोहि कहां बिश्राम'
माननीय अध्यक्ष महोदय, हम आपको सुकून नहीं लेने देंगे.
हम एक-एक बात के लिए आपको कटघरे में खड़ा करेंगे और यदि आप सुकून के लिए जाना चाहते हैं तो अवश्य जायें.
आपने बड़े-बड़े बंगले बना लिए हैं, आप वहां आराम करें शासन हम चला देते हैं. धन्यवाद.
अध्यक्ष महोदय- संजीव जी यहां दिख नहीं रहे हैं.
कृपया उन्हें खबर पहुंचा दें अगला नंबर उनका ही है.
श्रीमती झूमा डॉ. ध्यानसिंह सोलंकी जी आप अपनी बात रखें.
श्रीमती झूमा डॉ. ध्यानसिंह सोलंकी (भीकनगांव)- माननीय अध्यक्ष महोदय, वर्ष 2019-20 की बजट चर्चा में, मैं अपनी बात रख रही हूं.
हमारे माननीय मुख्यमंत्री जी एवं वित्त मंत्री जी द्वारा जो प्रस्ताव बजट के रूप में आए हैं, मैं मानती हूं कि वे प्रस्ताव भविष्य में मध्यप्रदेश की खुशहाली के लिए हैं.
मैं अपनी बात किसानों के ऊपर रखना चाहूंगी.
आज से 8 माह पूर्व प्रदेश में 'वक्त है बदलाव का', यह ऐतिहासिक नारा हमारे मुख्यमंत्री जी ने इस प्रदेश की जनता को दिया था और यह नारा निरंतर 15 वर्षों के कुशासन, भ्रष्टाचार, अराजकता, महिलाओं पर बढ़ते अपराध, बेरोजगारी, इन सभी के विरूद्ध था और इसे लेकर प्रदेश की जनता ने हमारी सरकार को समर्थन दिया, जनाधार दिया, जिससे हमारी सरकार बनी.
माननीय अध्यक्ष महोदय, मुख्यमंत्री जी के इस आह्वान के पश्चात् उनके नारे में जो सार्थकता दिखी, जो वादा किया गया था कि हमारे प्रदेश के किसानों का कर्ज माफ किया जाए और इसलिए 'जय किसान ऋण मुक्ति योजना' बनी.
मुझे यह कहते हुए बहुत दु:ख हो रहा है कि सत्र के पहले ही दिन हमारे पूर्व मुख्यमंत्री जी ने कहा कि किसान साहूकारों के चंगुल में है.
मैं आप सभी से पूछना चाहती हूं कि क्या 15 वर्षों तक किसान साहूकारों के चंगुल में नहीं था ?
(मेजों की थपथपाहट)
माननीय अध्यक्ष महोदय, यदि किसान साहूकारों के चंगुल में था तो आपको ऐसे नियम-कानून बनाने चाहिए थे जिससे किसान साहूकारों के चंगुल से मुक्त हो सके.
हमारी सरकार ने आते ही 'जय किसान ऋण मुक्ति योजना' के माध्यम से किसान को कर्ज से मुक्त किया है.
इसके लिए सदन के भीतर सर्वानुमति के साथ विपक्ष की ओर से भी धन्यवाद प्रस्ताव आना चाहिए था कि हमारे किसान कर्ज मुक्त हुए है और आने वाला समय उनके लिए उज्जवल होगा.
किंतु नहीं, यहां तो उस योजना की आलोचना की जा रही है और आलोचना भी यहां तक की जा रही है कि विपक्ष यह पचा ही नहीं पा रहा है कि किसान कर्ज से मुक्त कैसे हो गया ?
माननीय अध्यक्ष महोदय, मैं आपसे अनुरोध करना चाहूंगी कि हमारा किसान कर्ज मुक्त हुआ है, खुशहाल हुआ है परंतु इसके लिए आम सहमति भी जरूरी है.
मैं सदन को बताना चाहूंगी कि भारतीय जनता पार्टी के कार्यकर्ताओं और नेताओं के सबसे अधिक कर्ज माफ हुए हैं.
(मेजों की थपथपाहट)
माननीय अध्यक्ष महोदय, सदन में मेरे पूर्व के वक्ताओं ने सभी आंकड़े प्रस्तुत किए ही हैं यदि आप मुझे आदेशित करें तो मैं सदन के समक्ष सारे आंकड़े पेश कर सकती हूं.
हमारे कार्यकर्ता, हमारे ग्रामीण किसान हमें कहते हैं कि कांग्रेस पार्टी ने कर्ज माफ किया है लेकिन हमारा रह गया और भारतीय जनता पार्टी के सभी लोगों के कर्ज माफ हो गए हैं और यह सत्य भी है.
भारतीय जनता पार्टी के कार्यकर्ताओं ने अपनी जेब में, पीछे कर्जमाफी का पत्र रखकर लोकसभा के चुनाव में जोर-जोर से चिल्लाकर कहा है कि कर्ज माफ नहीं किया.
मैं कहना चाहूंगी कि इतनी असत्यता ठीक नहीं है.
यह सदन हमारी विधायिका का मंदिर है.
यहां पर चर्चायें होती हैं और निष्कर्ष भी निकाले जाते हैं लेकिन इतना भी असत्य कहना सही नहीं है.
अध्यक्ष जी, हमारे कमलनाथ जी ने बहुत बड़ा काम किया है.
हमारे किसान जिनके लिये हमेशा से परिभाषित था कि 'किसान कर्ज में पैदा होगा, कर्ज में जीयेगा और कर्ज में ही मर जायेगा.
' इस अभिशाप से किसानों को मुक्त किया है, मध्यप्रदेश की हमारी संस्कृति में कहा गया है कि कोई भी व्यक्ति जो अपने पिता के कर्ज को चुकायेगा तो उसकी मृत्यु के पश्चात उसके कर्ज का पिंडदान करने के लिये बिहार(गया) जायेगा, नासिक जायेगा और तमाम धार्मिक स्थलों पर जायेगा, किन्तु हमारे मुख्यमंत्री जी ने उन मृतक किसानों के माथे से उस कर्ज को हटा दिया है, उस रिकार्ड से हटा दिया है.
यह इतना बड़ा काम करने वाली हमारी कांग्रेस पार्टी है.
मैं इतने बड़े काम के लिये माननीय मुख्यमंत्री जी को अपनी ओर से बहुत-बहुत धन्यवाद दूंगी.
मैं आलोचना करने वालों से कहना चाहती हूं कि जो सरकार के कम से कम जो सार्थक काम हैं और जो सार्थक पहल है, उसके लिये एक साथ आयें.
हमारे वित्त मंत्री जी, प्रस्ताव में मध्यप्रदेश को जो सौगातें देने वाले हैं, सरकार के पास खजाना खाली है, उसके बावजूद भी हमारे प्रदेश की खुशहाली के लिये जितने भी प्रस्ताव आये हैं, विशेष तौर से मेरे जिले में आयुष अस्पताल का प्रस्ताव आया तो उस अस्पताल से निश्चित ही हमारे जिले को फायदा होने वाला है.
अध्यक्ष महोदय, विधवा पेंशन, सामाजिक सुरक्षा पेंशन जो बढ़ी है उससे पूरे मध्यप्रदेश में 48 हजार ऐसे विधवा और सामाजिक सुरक्षा पेंशनधारी हैं, उनको सीधा उसका लाभ मिल रहा है.
यदि बेरोजगारों की बात करें तो निश्चित ही उनका प्रशिक्षण ग्रामीण क्षेत्रों में होने वाला है और उन्हें रोजगार मिलेगा.
यह सिर्फ वादा नहीं है, वादे को पूरा किया गया है.
पहले भी दिल्ली में बहुत सारी घोषणाएं हुई की हम 2 करोड़ नौकरियां देंगे.
लेकिन कभी भी किसी युवा को रोजगार नहीं मिला.
किन्तु हमारी सरकार माननीय मुख्यमंत्री के नेतृत्व में निश्चित ही बेरोजगारों को रोजगार मिलने वाला है.
गौशाला और गौ-माता के नाम पर कितने फायदे लिये जा रहे हैं.
जैसे ही हमारी सरकार बनी तो गौ-माता के संरक्षण के लिये हर ब्लाक में एक-एक गौ-शाला का निर्माण चूंकि पहले तो हो चुका है और नये सिरे से जिन-जिन पंचायतों में पानी और जमीन की व्यवस्था होगी, वहां पर गौ-शाला खोली जायेगी, वहां पर गौ-शाला खोली जायेंगी, जो चारे और पानी के अभाव में दर-दर भटकती थीं, वह व्यवस्था हमारी कांग्रेस पार्टी करने वाली है.
अध्यक्ष जी, चूंकि मेरा क्षेत्र आदिवासी क्षेत्र है और हमारे आदिवासी क्षेत्र की समस्या विकट होती है.
मैं वित्त मंत्री जी से निवेदन करना चाहती हूं कि हमारे जितने भी वनाधिकार के पट्टे वितरित होना बाकी हैं, पिछली सरकार ने मौखिक रूप से आदेशित किया था कि आदिवासियों को पट्टे नहीं दिये जायें, उनको उनके हक से वंचित किया गया.
किन्तु वित्त मंत्री जी ने इसको बजट प्रस्ताव में शामिल किया है कि जितने भी वनाधिकार के पट्टे दिया जाना बाकी हैं, वह दिये जायेंगे, इसके लिये मैं आपको धन्यवाद देती हूं.
अध्यक्ष महोदय, शिक्षा की व्यवस्था सुधारने के लिये पिछली बार टीचरों की कमी पूरे मध्यप्रदेश में थी, जिसके कारण हमारे छात्र-छात्राओं को तमाम परेशानियों का सामना करना पड़ा था.
किन्तु इस बार बजट में 3 हजार, 322 करोड़ रूपये अधिक का प्रावधान किया है, तो निश्चित ही शिक्षा की व्यवस्था सुधरेगी, इसके लिये भी मैं आपको बहुत-बहुत धन्यवाद देती हूं.
युवाओं को रोजगार के साथ-साथ, निजी क्षेत्र में भी 70 प्रतिशत प्रदेश के मूल निवासियों को रोजगार में प्राथमिकता दी जायेगी, इसके लिये भी आपको बहुत-बहुत धन्यवाद.
आप जो जनाधिकार का कानून बनाकर ला रहे हैं.
हम ग्रामीण लोग हैं, तो हम समझते हैं कि पानी की कमी को, पानी की कमी से कितना जूझते हैं.
पेयजल की भारी कमी से पिछली गर्मी में त्राहि-त्राहि मची हुई थी, जिसके कारण पिछली गर्मी में भारी दिक्कत गयी.
मैं महिला होने के नाते भी यह बात इसलिये कह रही हूं कि पानी की जिम्मेदारी महिला के ऊपर आती है, आप या तो यह व्यवस्था पलट दें या फिर इस कानून को इतना मजबूत बनायें कि हमारे हर गांव में पेयजल की योजना, नलजल योजना के माध्यम से और हैंडपंप के माध्यम से आपने इस योजना को सभी गांवों को शामिल किया है, इसके लिये भी मैं आपका बहुत-बहुत धन्यवाद करती हूं.
आपने अनुसूचित जनजाति विभाग की ओर से जो प्रस्ताव इसमें शामिल किया है.
उसमें जनजाति समाज की संस्कृति को संरक्षित करने के लिये आष्ठान योजना जिसमें उनके देवी-देवताओं के धार्मिक स्थलों पर उनका विकास किया जायेगा, यह बात आपने शामिल की इसके लिये धन्यवाद देती हूं.
महिला विधायक होने ने नाते आपको धन्यवाद देती हूं कि चंदेरी, महेश्वरी साड़ी की मार्केटिंग तथा ब्रांडिंग के लिये विशेष तौर से इसका आपने बजट दिया है इसके लिये भी धन्यवाद.
महेश्वर में कपड़ा बनता है वह वाघ प्रिन्ट के लिये धार जिले में वाघ में जाता है उसमें जितने भी कारीगर तथा व्यवसायी थे उन्होंने पिछले 15 सालों में बहुत तकलीफ उठाई है इसमें आपने प्राथमिकता दी इसके लिये धन्यवाद.
15 वर्षों से मगर‑मच्छ के आंसू रोने वाली सरकार किसानों के नाम पर घोषणाएं करने वाले मुख्यमंत्री ने कभी घोषणाओं को पूरा नहीं किया .
आज के बजट में जितने प्रावधान हुए हैं उनके वचनों को मुख्यमंत्री श्री कमलनाथ जी पूरा करेंगे तथा मध्यप्रदेश का विकास होगा आपने समय दिया इसके लिये धन्यवाद.
श्री संजीव सिंह संजू(भिण्ड)--अध्यक्ष महोदय, मैं आज यहां पर वर्ष 2019-20 के आय-व्यय पर सामान्य चर्चा में भाग लेने के लिये खड़ा हुआ हूं.
मैं वित्तमंत्री को धन्यवाद देना चाहता हूं कि उन्होंने इस बजट में प्रदेश के सभी वर्गों का ख्याल रखा और प्रदेश को किस तरीके से आगे बढ़ाया जाये, यह व्यवस्था की.
उन्होंने इस बजट में हमारे भिंड का जिक्र किया है, भले ही भिंड के पेड़े के बहाने.
अध्यक्ष महोदय, भिंड को सिर्फ पेड़ों की वजह से नहीं जाता है जो हमारा सकारात्मक पहलू है उसको दबाया गया है और छुपाया गया है.
पंजाब के बाद नौजवान इस देश की सेवा कर रहे हैं तो वह चंबल घाटी है, लेकिन इस बात का जिक्र कभी नहीं किया गया.
अगर हमको जोड़ा गया है तो डकैतों के साथ तथा बिजली चोरी के साथ जोड़ा गया है, लेकिन कभी किसी ने यह जिक्र नहीं किया कि कभी इस देश को जरूरत पड़ी है सरहद पर जान की बाजी लगाने वाले भिंड के नौजवान ही रहते हैं.
भिंड के लोग बहादुरी और वीरता के लिये जाने जाते हैं.
मैंने पूर्व में भी जब चर्चा में भाग लिया था तो यह बात कही थी कि भिंड में एक सैनिक स्कूल की घोषणा एक लंबे समय से है.
घोषणा तो आप लोगों ने की थी उसमें चर्चा हो और आपकी बात न हो तो, यह संभव ही नहीं है.
15 साल आप लोगों ने शासन किया है और इतनी घोषणाएं की हैं कि उसको हम लोग भी पूरा नहीं कर सकते हैं.
मेरा निवेदन है कि अगर इस बजट में.
श्री तरूण भनोत--सरकार के साथ हैं हम.
आप भी हमारे संजू हैं.
तो संजू के बदले संजू.
श्री संजीव सिंह 'संजू' - अध्यक्ष महोदय, भोपाल में जो शौर्य स्मारक बना है और उसमें जो शहीदों के नाम अंकित हैं.
मुझे बड़ा फक्र होता है मैं जब उसे देखता हूं तो उसमें भी सबसे ज्यादा नाम भिण्ड जिले के सैनिकों के ही अंकित हैं.
मुझे दु:ख इस बात का होता है कि जब कोई अच्छी बात आती है, अच्छे कार्यक्रम की बात आती है तो भिण्ड को पीछे धकेल दिया जाता है.
मैंने पिछली बार भी आग्रह किया था, अध्यक्ष महोदय मेरा आपके माध्यम से निवेदन है कि इस बजट के प्रावधान में सैनिक स्कूल के लिए भी अगर कुछ बजट आवंटित रहता तो अच्छा रहता.
अध्यक्ष महोदय - ठीक बात है.
संसदीय कार्य मंत्री(डॉ. गोविन्द सिंह) - माननीय अध्यक्ष महोदय, माननीय पूर्व सांसद जी और माननीय मुख्यमंत्री शिवराज सिंह जी ने घोषणा की थी कि अगर मध्यप्रदेश सरकार जगह उपलब्ध कराएगी तो हम भिण्ड में, भारत सरकार और उस समय शायद रक्षामंत्री भी साथ आए थे, उन्होंने भी कहा था सैनिक स्कूल के बारे में जो जगह मांगी गई थी, पहले माल्हनपुर दी तो उन्होंने रिजेक्ट कर दी कि वहां पाल्युशन है, इसके बाद भिण्ड में कृषि विज्ञान केन्द्र के पास पर्याप्त जगह दे दी गई है, तो हमारा आपसे अनुरोध है कि जो घोषणा आपने की है आपकी सरकार किस्मत से दोबारा बन गई है तो घोषणा पूरी करवा दो. (. . . हंसी)
श्री संजीव सिंह 'संजू' - माननीय अध्यक्ष जी, सही बात है जगह आरक्षित की जा चुकी है, भिण्ड के पास ढिडीह गांव में जगह आरक्षित की जा चुकी है, बस फंड की आवश्यकता है.
अगर हमारे ये साथी भी साथ दे तो फंड मिल जाएगा और भिण्ड में एक सैनिक स्कूल की स्थापना हो जाएगा.
माननीय अध्यक्ष जी आपको बहुत बहुत धन्यवाद देना चाहता हूं कि आपने मुझे जो सीट दी है वह बहुत बेलेंसिंग जगह वाली दी है, इधर सत्ता पक्ष है, इधर विपक्ष है. (. . . हंसी)
अध्यक्ष महोदय - संजू, चिन्ता मत करो यहां नहीं, वहां नहीं, तुम बीच में और मैं भी यहां नहीं, वहां नहीं, बीच में हूं.
श्री संजीव सिंह 'संजू' - अध्यक्ष महोदय, बहुत बहुत धन्यवाद.
वित्त मंत्री जी ने कहा है आगाज अच्छा है, नीयत अच्छी है और सोच भी अच्छी है.
मैं मानता हूं कि किसी नीति को निर्धारण करने से पूर्व अगर उसके पीछे नियत ठीक हो तो नीति भी ठीक बनती है.
अब नियत ठीक है, नीति ठीक है उसके आगे का काम होता है, कियान्वयन का, अगर हम कार्य का कियान्वयन भी ठीक कर लेते हैं तो निश्वित तौर सफलता हमसे दूर नहीं जा सकती, प्रदेश की तस्वीर बदलने से कोई रोक नहीं सकता.
नियत ठीक है, नीति भी ठीक और क्रियान्वयन भी ठीक करा लेंगे तो निश्चित तौर पर हम इस प्रदेश की तस्वीर बदलने में सफल होंगे.
माननीय अध्यक्ष महोदय, माननीय मुख्यमंत्री जी की घोषणा थी कि प्रदेश की जो नई इकाईयां स्थापित होंगी उनमें प्रदेश के स्थानीय नौ-जवानों को 70 प्रतिशत का आरक्षण देंगे, रोजगार देंगे.
मैं बहुत बहुत धन्यवाद ज्ञापित करता हूं और एक बात और जोड़ना चाहता हूं.
हमारे पूर्व अध्यक्ष जी बैठे हैं, उन्होंने भी इस बात का जिक्र किया है कि जो इकाईयां पहले से स्थापित हैं अगर उनमें भी इस तरह का प्रावधान कर दें तो निश्चित तौर पर मध्यप्रदेश के नौजवानों को रोजगार प्राप्त होगा और मध्यप्रदेश के नौजवान आगे भी बढ़ेंगे.
माननीय अध्यक्ष महोदय, निश्चित तौर पर हमारे यशस्वी मुख्यमंत्री का नाम देश और विदेश के उद्योग जगत में आदर के साथ लिया जाता है.
मध्यप्रदेश में 18 से 20 अक्टूबर के बीच में मेगनिफिसेंट मध्यप्रदेश का एक आयोजन किया जाना है.
पहले भी इस प्रदेश में कई इन्वेस्टर्स मीट का आयोजन होता रहा, जिस पर लाखों-करोड़ों रुपये पानी की तरह बहाए गए हैं.
लेकिन आज तक यह बात निकलकर कभी सामने नहीं आई कि इन इन्वेस्टर्स मीट के द्वारा कितना निवेश इस प्रदेश में आया ?
उस निवेश से कितना प्रदेश को राजस्व प्राप्त हुआ ?
कितने नौजवानों को उसमें नौकरियां मिलीं ?
कितने लोगों को इसका फायदा हुआ ?
यह बात कभी निकलकर नहीं आई तो मैं निश्चित तौर पर मुख्यमंत्री जी को धन्यवाद देना चाहता हूँ कि आप यह आयोजन करें.
मैं मानता हूँ तथा मेरा दृढ़ विश्वास है चूँकि मुख्यमंत्री जी ने अपनी दूरदर्शी सोच की वजह से जो जिला सबसे पिछड़ा माना जाता था, बहुत दूर था, हम लोग जब कभी किसी अधिकारी के बारे में बात करते थे, कहते थे कि अब तुमको छिन्दवाड़ा भेज देंगे.
आज वह छिन्दवाड़ा स्वर्ग बन गया है.
यह उनकी दूरदर्शी सोच की बदौलत है.
अध्यक्ष महोदय, मुझे आशा ही नहीं वरन् पूर्ण विश्वास है कि निश्चित तौर पर जो मैग्निफिशिएन्ट मध्यप्रदेश का आयोजन किया जा रहा है, वह इस प्रदेश के लिए मील का पत्थर साबित होगा.
बजट भाषण में माननीय मंत्री जी ने युवाओं के लिए भी व्यवस्था की है, किसी भी देश और प्रदेश के विकास में युवाओं की महत्वपूर्ण भूमिका रहती है और कहते भी हैं कि जिस ओर जवानी चलती है, उस ओर जमाना चलता है.
लेकिन युवाओं की स्थिति इस प्रदेश में बहुत खराब है.
मैं विशेष तौर पर आपसे अनुरोध करना चाहता हूँ कि जो आपने युवा स्वाभिमान योजना लागू की है, इसको और गंभीरता से लेने की आवश्यकता है क्योंकि अगर हम तकनीकी शिक्षा की बात करें तो जो इंजीनियरिंग कॉलेज मध्यप्रदेश में थे, वे लगातार बंद होते जा रहे हैं, कॉलेज बंद होने का कारण, उन युवाओं को रोजगार न मिलना है.
यह एक ग्लोबल प्रॉब्लम हो सकती है, अगर हमको मध्यप्रदेश के परिदृश्य में यह बात देखनी है तो यह भी देखना पड़ेगा कि हम उन कॉलेज को कैसे मदद कर सकते हैं ?
जो खड़े हों और युवाओं को अलग तरह की ट्रेनिंग दे सकें, जो छोटे-छोटे से कोर्सेस हैं, उनकी ट्रेनिंग दें.
जिससे वे अपना रोजगार कर सकें, काम कर सकें.
माननीय अध्यक्ष महोदय जी, वित्त मंत्री जी ने अपने भाषण में कहा था कि भिण्ड के पेड़े और टीकमगढ़ और छतरपुर की पीतल बहुत प्रसिद्ध है, यह चर्चा बार-बार आती है.
भिण्ड के पेड़े और छतरपुर और टीकमगढ़ की पीतल की जगह, आज के परिदृश्य में रेत ने ले ली है.
लेकिन इसमें भी हम आपको शामिल करेंगे.
इसके दोषी आप लोग भी हैं, आपकी पूर्ववर्ती सरकार के द्वारा जो नीतियां बनाई गईं, उससे अवैध उत्खनन और अवैध परिवहन को बल मिला, बढ़ावा मिला और आय भी निरन्तर जारी है इसीलिए सरकार ने नई रेत नीति बनाई है.
मैं उसमें भी कहना चाहता हूँ कि आपने रेत नीति तो बना दी लेकिन बजट भाषण में रेत माफियाओं के वर्चस्व को खत्म करने के लिए लिखा है.
अध्यक्ष महोदय, मैं यह जानना चाहता हूँ कि रेत किस नदी में है ?
है कोई ऐसी नदी, जिसमें रेत है ?
मैं नदी की धारा की बात कर रहा हूँ.
एक ऐसी नदी नहीं है, जिसमें रेत हो लेकिन फिर भी उसकी नीति बन रही है एवं उसके ठेके किए जाएंगे.
मैं यह नहीं कह रहा हूँ कि नीति गलत है, लेकिन मैं कह रहा हूँ कि इसमें कुछ चेन्जेस होने चाहिए.
एक सर्वे होना चाहिए कि कितनी क्वांटिटी है ? .
माननीय अध्यक्ष जी, रेत तो कहीं है ही नहीं.
अब पनडुब्बी लगाकर रेत खींची जाती है, ऊपर से तो रेत पूरी ले ही ली गई है अब जमीन के नीचे की रेत को पनडुब्बी के माध्यम से खींचा जा रहा है, तो यह बहुत गंभीर विषय है.
इससे पर्यावरण का नुकसान हो रहा है और जलीय जीव-जंतुओं का नुकसान हो रहा है और भविष्य में अगर हम देखेंगे तो नदियों का तो नामोनिशान खत्म हो जाएगा.
इसमें रेत नीति बन रही है तो ठेके होने के पूर्व अच्छी तरह से उसका सर्वे होना चाहिए कि किस-किस नदी में कितनी रेत है ?
और उसी क्वांटिटी के हिसाब से उसका ठेका होना चाहिए और किसी भी कीमत पर वह क्वांटिटी घटाई या बढ़ाई नहीं जानी चाहिए.
दूसरी महत्वपूर्ण बात पनडुब्बी हो या मशीन हो, या कोई भी गाड़ी हो अगर अवैध उत्खन्न करती हुई पकड़ी जाती है, इस संबंध में पहले यह प्रावधान किये थे कि उन्हें राजसात किया जाये, लेकिन वह राजसात होती नहीं है, सभी जुर्माना देकर छोड़ दी जाती है.
एक और महत्वपूर्ण बात बताना चाहता हूं जो पिछले तीन साल से मैं देख रहा हूं कि माईनिंग का काम, माईनिंग डिपार्टमेंट छोड़कर सिर्फ पुलिस कर रही है.
पुलिस अपनी पुलिसिंग छोड़कर सारे काम कर रही है.
पुलिस रेवेन्यू का भी काम कर रही है.
पुलिस आरटीओ का भी काम कर रही है और पुलिस माईनिंग का भी कर रही है.
स्थिति यह कि अगर एक तरफ कोई धारा 302 भा. दं. सं. का आरोपी भाग रहा हो और एक तरफ रेत की गाड़ी जा रही हो तो पुलिस वाला रेत की गाड़ी की तरफ भागता है कि इसको पकड़ लो, यह बहुत ही गंभीर विषय है, इस पर ध्यान देने की आवश्यकता है.
बात आती है कर्ज माफी की इसके लिये हमारे यशस्वी मुख्यमंत्री जी बहुत-बहुत बधाई के पात्र हैं.
अध्यक्ष महोदय -- आप अपनी बात समाप्त करें, आपको 15 मिनट हो गये हैं.
श्री संजीव सिंह 'संजू' - हमारे यशस्वी मुख्यमंत्री जी बहुत-बहुत बधाई के पात्र हैं.
हमारे माननीय यशस्वी मुख्यमंत्री जी जिन्होंने इतना साहसिक कदम उठाया और मध्यप्रदेश के किसानों के दो लाख रूपये तक के ऋण माफ करने का काम किया है.
शपथ लेने के दो घण्टे के अंदर उन्होंने उस ऋणमाफी की फाईल पर दस्तखत किये.
मैं पहले भी बात कह चुका हूं और फिर बात कहता हूं कि यह ऋण माफी तो एक दिन में हो जाये, लेकिन वह ऋण माफी कैसे हो जाये जो किसान के पास पैसा पहुंचा ही नहीं और बीच में बिचौलियों ने दस्तखत करके पैसा निकाल लिये हैं, उसकी जांच की जायेगी की नहीं की जायेगी, उनको सलाखों के पीछे पहुंचाया जायेगा कि नहीं पहुंचाया जायेगा.
जिन किसानों ने बैंक का चेहरा नहीं देखा उनके भी और जिन किसानों ने बैंक की सीढ़ी नहीं चढे़ उन किसानों के नाम दो लाख रूपये, ढाई लाख रूपये, डेढ़ लाख रूपये निकाले हुये थे लेकिन जब तक इनकी जांच नहीं होगी तो उनका ऋण माफ कैसे हो जायेगा.
आपने ही कहा है कि आपने बहुत बुरी हालत में प्रदेश को छोड़ा है तो निश्चित तौर पर पिछली बार पांच हजार करोड़ रूपये का प्रावधान किया था और इस बार आठ हजार करोड़ रूपये का प्रावधान किया है और निश्चित तौर पर जो जांच रिपोर्ट पूरी होती जायेंगी और जो ऋण किसानों का माफ होता जायेगा, निश्चित तौर वह उसे आगे भी करेंगे.
माननीय अध्यक्ष महोदय, एक और महत्वपूर्ण बात यह है कि गायों की स्थिति कोई पांच महीने में खराब नहीं हुई है और गायों की वजह से कोई किसान पांच महीने से परेशान नहीं है, वह पांच साल से परेशान है, लेकिन आपने उनकी चिंता नहीं की है.
माननीय मुख्यमंत्री जी ने इस बात की चिंता की और गौशालायें खोलने के लिये घोषणायें भी की और उसके क्रियान्वयन के लिये भी आगे काम किया है लेकिन जैसा कि मैंने कहा कि उनकी नीति अच्छी है और नियत भी अच्छी है, लेकिन क्रियान्वयन में थोड़ी सी गड़बड़ी हुई है.
सात महीने हो गये हमने उद्घाटन तो कर दिया क्योंकि प्रेशर था कि उद्घाटन करना है.
उस जमीन का निर्धारण हो गया और उद्घाटन भी हो गया लेकिन माननीय अध्यक्ष महोदय उसके लिये अभी यह तय नहीं हो पाया है कि पैसा किस डिपार्टमेंट से आयेगा, पैसा कौन देगा, बनायेगा कौन, मेन्टेनेंस कौन करेगा और मानिटरिंग कौन करेगा यह तय नहीं हो पाया है.
किसान हमारा अन्नदाता बहुत परेशान है और अन्नदाता के साथ-साथ हमारा गौवंश भी बहुत परेशान है क्योंकि रात में किसान को लाठी लेकर खड़ा होना पड़ता है.
हर खेत पर एक-एक किसान खड़ा हुआ है, कहीं गाय इधर जाती है तो इधर से लठ्ठ देता है, उधर जाती है तो उधर से लठ्ठ देता है.
हमारी गाय माता बहुत परेशान है.
मेरा आपसे विशेष अनुरोध है कि जितनी जल्दी हो सके इसकी नीति निर्धारण की जाये और पैसा गौशालाओं के लिये तत्काल दिया जाये, जिससे वहां काम शुरू हो सके और हमारे अन्नदाता के चेहरे पर खुशी आ सके.
माननीय अध्यक्ष महोदय, वित्तमंत्री जी ने स्वास्थ्य सेवाओं की बढ़ोत्तरी के लिये बहुत सारी घोषणायें और प्रावधान इसमें किये हैं, अच्छी बात है, तारीफे काबिल है.
काफी नये सिविल अस्पताल, उप स्वास्थ केन्द्र वगैरह की घोषणा की है.
हमारे भिण्ड का जो जिला अस्पताल है वह प्रदेश में नंबर वन है, यह आपको पता नहीं होगा.
मैंने पहले ही कहा न कि भिण्ड की अच्छी बातें पता नहीं हैं, वह नंबर वन है, लेकिन वह भी डॉक्टरों की कमी से जूझ रहा है.
हम बिल्डिंग बना सकते हैं, हम इक्यूपमेंट दे सकते हैं, हम डॉक्टर्स नहीं देंगे तो फिर अस्पताल कैसे चलेगा, मरीजों को सुविधायें कैसे मिलेंगी, अस्पताल का फायदा लोगों को कैसे मिलेगा.
हमारे यहां 300 बेड का अस्पताल है और 400 बेड करने की घोषणा बहुत पुरानी थी, आप लोगों की थी महाराज लोग (भाजपा के सदस्यों की तरफ इशारा करते हुये) 400 बेड करने की, लेकिन आपने भिण्ड का तो नहीं किया, मुरैना का जरूर 600 बेड का कर दिया और उसका काम चालू है.
भिण्ड को आपने इस मामले में पीछे छोड़ दिया.
तो मैं माननीय अध्यक्ष जी आपसे निवेदन करना चाहता हूं कि हमारा जो भिण्ड का सिविल अस्पताल है उसको 300 बेड से 600 बेड करने का इसमें प्रावधान जरूर जोड़ दें तो भिण्ड को फायदा होगा.
अध्यक्ष महोदय-- श्री संजय यादव जी, तैयार हो जायें.
श्री संजीव सिंह 'संजू'-- माननीय अध्यक्ष जी, शिक्षा के बजट में हमने देखा है विद्यालयों में बिजली, पानी और शौचालय की व्यवस्था के लिये बजट में प्रावधान किया गया है.
मैं कई सालों से देखता आ रहा हूं कि विद्यालयों में जो फर्नीचर हैं वह लोग कहीं सांसद निधि से लेते हैं, कहीं विधायक निधि से लेते हैं.
हम बिल्डिंग बनाने के लिये जब करोड़ों रूपये दे सकते हैं तो उसमें फर्नीचर की व्यवस्था क्यों नहीं करते.
आप देख लीजिये फर्नीचर की व्यवस्था बिलकुल भी नहीं है.
आप बिल्डिंग के लिये करोड़ो रूपये दे देते हैं, हाईस्कूल की बिल्डिंग के लिये करोड़ों दे देंगे, हायर सेकेण्डरी के लिये दे देंगे, लेकिन फर्नीचर की व्यवस्था के लिये पैसा नहीं देते हैं, तो यह विशेष तौर पर ध्यान रखें कि बिल्डिंग के साथ-साथ उसमें फर्नीचर डालने की व्यवस्था करें और यह बिल्डिंग के साथ में ही जोड़ें कि बिल्डिंग के साथ-साथ ठेकेदार को फर्नीचर भी प्रदान करना होगा, इस तरीके का एक प्रावधान बजट में करें.
आप बहुत-बहुत धन्यवाद के पात्र हैं कि जो विधवा पेंशन, वृद्धावस्था पेंशन और दिव्यांग पेंशन 300 रूपये से 600 की है.
सरकार की घोषणा 1 हजार रूपये करने की है और निश्चित तौर पर सरकार इस दिशा में आगे भी बढ़ रही है और कार्य भी कर रही है और जो 600 रूपये किये हैं वह भी बहुत स्वागत योग्य कदम है, इसके लिये आपको बहुत-बहुत धन्यवाद.
माननीय अध्यक्ष महोदय, अब बात आती है बिजली की जिस पर बहुत चर्चा होती है.
और वह विषय बहुत ही महत्वपूर्ण है.
अध्यक्ष महोदय-- संजू भाई, एक मिनट सिर्फ.
आप बिजली विभाग पर बोलना न.
श्री संजीव सिंह 'संजू'-- अध्यक्ष महोदय, बस एक मिनट.
संबल योजना लागू की गई श्रम कार्ड बनाकर श्रम विभाग के द्वारा लोगों के लाखों रूपये के बिल माफ किये गये, अच्छी बात है उसमें कुछ जो सही लोग हैं, पात्र लोग हैं उनके भी कुछ बिल माफ हुये और कई अपात्रों के भी माफ हो गये और माननीय 16-16, 17-17 लाख रूपये के बिल आपके मंडी अध्यक्षों ने माफ कराये और उसके बाद बेशर्मी की हद तब हो गई, 17 लाख रूपये तो बिल माफ करा ही लिये उसके बाद अगले महीने जब बिल आया, पता है कितना आया, 200 रूपये.
8 ए. सी. लगे हैं, डेढ़ करोड़ की गाडि़यां घर के दरवाजे पर खड़ी हैं और बिल आया 200 रूपये, आप कहते हैं बिजली की स्थिति खराब हुई है.
आप ईमानदारी से बताईये इसका कारण क्या है, आपने बिल माफ कर दिये और आपने कहा कि 200 रूपये बिल आयेगा, बिलकुल हम सहमत हैं 200 रूपये बिल आयेगा, लेकिन यह करने से पहले आपको इंफ्रास्ट्रक्चर भी बढ़ाना चाहिये था.
रखी हुई है, 200 रूपये के बिल हो गये, लोगों ने 2-2 ए. सी. लगा लिये, कहां से चलेगा, आपने उस दिशा में तो कार्य नहीं किया क्योंकि चुनाव आ रहा था, आपने तत्काल आनन-फानन में बिल माफ कर दिये और 200 रूपये कर दिये तो ऐसे लोगों पर भी कार्यवाही होना चाहिये जिन लोगों ने अपात्र होते हुये भी इस योजना का लाभ लिया.
माननीय अध्यक्ष महोदय, गाइड लाइन में जो माननीय मुख्यमंत्री जी ने 20 प्रतिशत कम किये हैं यह बहुत ही स्वागत योग्य कदम है, निश्चित तौर पर प्रदेश के रियल स्टेट को इससे बहुत ज्यादा फायदा होगा और यह बजट बहुत अच्छा बजट है, हर विभाग में जो पब्लिक से जुड़े हुये मामले हैं, किसान कल्याण के मामले हैं सभी में कुछ न कुछ बढ़ोत्तरी की गई है, बहुत स्वागत योग्य बजट है और निश्चित तौर पर यह प्रदेश को आगे ले जाने में बहुत सहायक सिद्ध होगा.
बहुत-बहुत धन्यवाद.
श्री संजय यादव (बरगी) - आदरणीय अध्यक्ष महोदय, मेरा आपसे निवेदन है कि जब सामने वाले बोलते हैं तो उनकी बत्ती लाल हो जाती है हम लोगों की हरी रहती है यह समझाने का कष्ट करेंगे.
श्री यशपाल सिंह सिसौदिया - यह आपसे सुझाव चाह रहे हैं.
अध्यक्ष महोदय - मेरे पास समय कम है बहुत कम समय में अपनी बात गागर में सागर की तरह करिये.
जब और विभागों की मांगों पर चर्चा होगी जब अपनी बात करते रहना.
श्री संजय यादव - मैं माननीय मुख्यमंत्री जी को इस बात के लिये धन्यवाद देता हूं कि उन्होंने वित्त मंत्री जी को 15 वर्ष के कुशासन से उबारने के जो निर्देश दिये और तरुण का मतलब ही होता है युवा और इस युवा ने युगवाहिनी के लिये जो 17 हजार युवाओं को प्रशिक्षित कर, रोजगार के संसाधन उपलब्ध कराने के लिये, बजट में सम्मिलित कर दूरदर्शिता का परिचय दिया है.
बरगी विधान सभा क्षेत्र को अग्रणी श्रेणी में लाने के लिये, जो बरगी विधान सभा विगत 15 वर्षों से कराह रही थी उसको अग्रणी श्रेणी में लाने के लिये, उच्च शिक्षा मंत्री और वित्त मंत्री जी को इसके लिये धन्यवाद देता हूं कि उन्होंने दो-दो कालेज एक विधान सभा क्षेत्र में देने के लिये मैं माननीय वित्त मंत्री जी को धन्यवाद देता हूं.
मैं सज्जन सिंह वर्मा,लोक निर्माण मंत्री को इस बरगी विधान सभा क्षेत्र में 30 कि. मी. की, 18 करोड़ की सड़कों को देने का काम किया है उसके लिये उन्हें धन्यवाद देता हूं.
एक तरफ कर्मवीर मुख्यमंत्री और दूसरी तरफ घोषणावीर मुख्यमंत्री जिसने 12 वर्षों में 22 हजार घोषणाएं अधूरी छोड़ीं और खजाना खाली दिया.
माननीय कमलनाथ जी, मुख्यमंत्री जी ने प्रदेश के साथ-साथ बरगी विधान सभा क्षेत्र में घर-घर नर्मदा, हर घर नर्मदा पहुंचाने का काम किया है.
194 गांवों में पाली प्रोजेक्ट के तहत् उन आदिवासी बाहुल्य क्षेत्रों में इन 15 वर्षों में, वह बरगी डैम, जो आधे प्रदेश को पानी देता है लेकिन वह पानी के लिये तरस रहा था.
माननीय पी. एच. ई. मंत्री जी ने और माननीय मुख्यमंत्री जी ने इन गांवों में पानी पहुंचाने का काम प्रारंभ कर दिया गया है और इस योजना के तहत् 1 हजार करोड़ रुपये का प्रावधान बजट में रखा गया है उसके तहत् 137 गांव जो नर्मदा के किनारे बसे हैं वह गांव नर्मदा के किनारे बसे होने के बावजूद भी नर्मदा का पानी पीने से वंचित हो रहे थे.
बेलखेड़ा या शहपुरा क्षेत्र के गांवों में घर-घर नर्मदा,हर घर नर्मदा पहुंचाने का काम माननीय वित्त मंत्री और माननीय मुख्यमंत्री ने किया है उसके लिये मैं उन्हें साधुवाद और धन्यवाद देता हूं.
आष्ठान योजना के अंतर्गत प्रदेश की संस्कृति और संरक्षण के लिये, देवी देवताओं के स्थानों के जीर्णोद्धार के लिये बरगी विधान सभा क्षेत्र में जो बड़ादेव पुराना पानी, पर्यटक केन्द्र के जीर्णोद्धार के लिये, आदिवासी कल्याण के लिये 100 सीटों वाले होस्टल के लिये जो आपने बजट में प्रावधान किया है उसके लिये मैं माननीय मुख्यमंत्री को बहुत-बहुत धन्यवाद देता हूं.
नर्मदा रिवेयरा फ्रंट को विकसित करने के लिये प्रावधान कर, बरगी विधान सभा क्षेत्र चूंकि नर्मदा के किनारे बसा है आपने जो नर्मदा रिवेयरा फ्रंट बनाने की बात कही है.
इन्होंने तो पेड़ पौधे लगाकर करोड़ों का घोटाला किया था.
मैंने जब इनसे पूछा कि आप करोड़ों पेड़ कहां ले गये, कहां लगा दिये.
नर्मदा किनारे पेड़ पौधे लगाने की बात तो की थी लेकिन आज एक पेड़ जीवित नहीं बचा.
जब हम विपक्ष में थे तो हमने आंदोलन किया तो कहने लगे कि आपकी गईया खा गई.
नर्मदा के किनारे कहां से गईया खा जायेगी ?
वाह रे, पूर्व मुख्यमंत्री जी, चाहे लम्हेटा घाट हो, चाहे हमारा नर्मदा का किनारा हो, बरगी का डैम हो, मैं वहां पेड़ ढूंढता रह गया.
मैंने सुझाव भी दिया कि जो नर्मदा सेवा यात्रा के लिये इन्होंने समिति बनाई थी.
जो नकली सेवा यात्रा जिसमें करोड़ों रुपयों की होली खेली गई थी, उसके लिए मैंने कहा था कि जिस तरह से आपने नर्मदा सेवा यात्रा की समिति बनाई थी, उसी तरह से जो आपके द्वारा पेड़ लगाये गये थे, उस पेड़ के गिनने के लिए समिति को बनाया जाना चाहिए कि वह समिति जाकर पूर्व में जो पेड़ लगाये गये थे उनको गिनने का काम करे.
माननीय कमलनाथ जी का मैं धन्यवाद देना चाहता हूं कि बागवानी और खाद्य प्रसंस्करण योजना प्रारंभ करने के लिए जो 100 करोड़ रुपये का प्रावधान प्रस्तावित किया है, इससे बरगी विधानसभा क्षेत्र को सबसे अधिक लाभ होगा.
शिक्षा में 9 प्रतिशत का बजट बढ़ाया, जितने जर्जर स्कूल थे, इनके कार्यकाल में वर्ष 2016, 2014, 2012 में जितने भी स्कूल बने हैं आज मेरी बरगी विधानसभा के 10 स्कूलों में मैंने वहां क्लास लगवाना बंद कर दिया क्योंकि वहां इतना भ्रष्टाचार हुआ था, इतने जर्जर भवन बनाये गये थे कि आज बच्चे वहां पर बैठने की स्थिति में नहीं है.
किसी की छत गिर रही, किसी की दीवाल गिर रही, कहीं छत से पानी गिर रहा है तो मेरा आपसे निवेदन है कि आपने जो शिक्षा में बजट बढ़ाया है.
मैं वित्तमंत्री जी से निवेदन करूंगा कि जो सरकारी स्कूल इन 15 वर्षों में इन्होंने जर्जर अवस्था में पहुंचा दिये.
शिक्षा की स्थिति इतनी खराब कर दी कि आज गांव से बच्चे, मेरे बरगी विधानसभा से ही हजारों बच्चे पढ़ाई से वंचित रह रहे हैं, जो पढ़ाई छोड़ रहे हैं क्योंकि इनकी नीति में खोट था, इनकी नीयत में खोट था.
इन्होंने बिल्डिंग ऐसी बनाई हैं कि बच्चे आज वहां बैठ नहीं पा रहे हैं.
मेरा वित्तमंत्री जी से निवेदन है कि शिक्षा में जो सबसे अच्छा मुख्यमंत्री जी ने काम किया है और आपने स्कूलों की दशा सुधारने के लिए जो काम किया है कि शिक्षा में बजट बढ़ाया है.
पंचायत एवं ग्रामीण विकास के अंतर्गत माननीय वित्तमंत्री जी आपने 26 प्रतिशत राशि बढ़ाकर ग्रामीण पंचायतों को मजबूत बनाने का काम किया है.
मैं माननीय मुख्यमंत्री श्री कमलनाथ जी एवं वित्तमंत्री श्री तरुण भनोत जी का धन्यवाद करता हूं क्योंकि शहर का विकास या प्रदेश का विकास स्वाभाविक रूप से पंचायतों से होता है और ग्रामीण पंचायत में जो आपने बजट बढ़ाया है, उसके लिए मैं साधुवाद देता हूं.
चूंकि हमारे साथी संजू भाई ने बात कह दी है.
अध्यक्ष महोदय, जो रेत नीति बनाई है, उसके लिए मैं माननीय मुख्यमंत्री जी और वित्तमंत्री जी को धन्यवाद देता हूं क्योंकि पिछले 10 वर्षों से रेत माफियाओं का वर्चस्व समाप्त करने के लिए जो खनिज नीति बनाई है.
मैं आपको बता दूं कि पिछली बार जो नीतिगत निर्णय हुआ था जिसमें कैबिनेट की स्वीकृति नहीं थी और जो पंचायत का नीतिगत निर्णय लिया जाता है उसमें कैबिनेट की स्वीकृति जरूरी रहती है लेकिन पूर्व की सरकार ने जब अचानक खदान बंद करने का आदेश दिया.
वह भी कैसे दिया?
वह मुझे याद है क्योंकि जब मैंने 17 मई, 2016 को आन्दोलन किया था, वर्तमान प्रधानमंत्री श्री नरेन्द्र मोदी जी जब अमरकंटक जा रहे थे, मैंने आन्दोलन किया था.
मुख्यमंत्री जी ने झटपटाहट में, घबराहट में 22 मई, 2014-15 को निर्णय ले लिया कि रेत की खदानें बंद.
इसके बाद एक नीति बनाई जिसमें लोगों का लाभ देने का काम किया लेकिन इन्होंने फिर नीति बदल दी जिसमें न कैबिनेट का डिसीजन था.
मध्यप्रदेश के करोड़ों रुपयों के राजस्व का नुकसान पूर्व सरकार ने किया है उसमें घोटाला किया है.
मैंने याचिका लगाई थी जब इनके बड़े बड़े डम्फर पकड़े गये थे.
आज संजीव भाई कह रहे थे कि रेत कहां?
अरे देख आओ, सबसे ज्यादा रेत तो सबसे ज्यादा तो रेत बुदनी और नसरुल्लागंज से निकली है, वहां किस तरह से मां नर्मदा का सीना छलनी किया गया और मां नर्मदा के साथ इन्होंने किस तरह की नीति की.
मुझे याद है कि जब ये नर्मदा सेवा यात्रा निकाल रहे थे, दिनांक 11 दिसम्बर, 2018 को नर्मदा जी के साथ छल-कपट करने वाला, 2 साल में उसको सबक मिल गया, दिनांक 11 दिसम्बर, 2018 को वह नर्मदा मैया ने विदाई कर दी.
श्री ऊंटवाल जी आप याद कर लो, आप नर्मदा जी की बात कर रहे थे, कहां चले गये?
दो साल में नर्मदा जी ने आपको सबक सीखा दिया.
पूर्व मुख्यमंत्री जी की विदाई कर दी.
श्री हरिशंकर खटीक - नयी नीति में आपको अब एक भी खदान नहीं मिलना है.
कमलनाथ जी की सरकार में आपको एक भी खदान नहीं मिलना है.
अभी तक तो मिलती रही, इस बात को वित्तमंत्री जी भी बता सकते हैं.
श्री जालमसिंह पटेल -- यह वित्त मंत्री जी पहाड़ पीसकर रेत बना रहे हैं पूरे पहाड़ ही खत्म किये दे रहे हैं.
श्री संजय यादव -- बिल्कुल पत्थर पीसकर ही रेत बनना चाहिए, हमारी सोच है कि मां नर्मदा का आंचल मैला नहीं होना चाहिए, मां नर्मदा के नाम पर मधुर और प्रसन्न. .
श्री देवेन्द्र सिंह पटेल -- संजू भैया पत्थर की ही रेत बनना चाहिए और नर्मदा जी की रेत बंद होना चाहिए.
श्री संजय यादव -- नर्मदा जी से रेत निकालना बंद है लेकिन आपकी नीति इतनी खराब थी कि नर्मदा सेवा यात्रा में वहां पर जा रहे थे जहां पर रेत के ढेर दिखते रहे उसके बाद में हेलिकाप्टर से घूमते रहे हैं.
उन घाटों का दौरा करते रहे जहां पर रेत थी, इन्होंने ऐसा काम किया.
प्रसन्न और मधुर व्यक्ति सदैव सफल होता है, यह क्षमता कमलनाथ जी में है.
अपनी शक्ति योग्यता और समृद्धि बढ़ाने के लिए जो कष्ट सहन किये जाते हैं वह तप है, ज्ञान और तप मिलकर कमलनाथ जी को श्रेष्ठ पूंजी बनाते हैं, ज्ञान प्राप्ति के लिए तप की आवश्यकता होती है और तप के लिए कुछ भी असाध्य नहीं है.
विपक्ष के साथियों से मेरा निवेदन है कि बुराई के अवसर तो दिन में सौ बार आते हैं लेकिन भलाई करने का अवसर वर्ष में एक बार आता है यह कमलनाथ जी की सरकार का बजट है, जनहितैषी बजट है, ईमानदारी से एक बार तो सच बोल दें.
आप सौ बार तो असत्य बोलते हैं.
मेरा आपसे निवेदन है कि जिस तरह से हमारे कमलनाथ जी ने सामाजिक न्याय मंत्री जी ने सामूहिक विवाह और निकाह के लिए 28 हजार से बढ़ाकर 51 हजार राशि की है पूर्व में जितनी 15 सालों में शादी नहीं हुई हैं उतनी अभी पिछली तारीख को मेरे अकेले बरगी विधान सभा क्षेत्र में 500 शादियां हो गई लेकिन इसके पहले शादी में नकली गिलहट की पायल या नकली सामान दिया जाता था, उसमें भी बहुत घोटाला होता था लेकिन अभी जो राशि है वह सीधे कन्या के खाते में जा रही है उसी का परिणाम है कि जितनी पिछले 15 साल में शादी नहीं हुई है उससे ज्यादा अभी एक साथ 500 शादियां हो गई हैं.
इसके बाद में अभी भी एक हजार आवेदन लंबित हैं जिन पर बरसात के बाद काम होगा.
अभी हमारे माननीय सदस्य एक हजार गौशालाओं की बात कर रहे थे कि गौशाला के लिए प्रावधान कैसे होगा.
मैं तो भैया गाय वाला हूं.
मेरे से ज्यादा इस बात को कौन जान सकता है.
मैं तो दूध लगाने वाला हूं, संजय भैया आपको तो मालूम है (श्री संजय पाठक जी को संबोधित करते हुए).
श्री संजय पाठक -- हमें तो पूरा मालूम है आपका थोड़ा तरूण जी से भी कन्फर्म कर लो ना.
श्री तरूण भनोत -- आप तो दूध लगाते हैं और यह तो वह प्रयास करते हैं रहने दो मैं कुछ नहीं कहूंगा.
श्री बृजेन्द्र सिंह राठौर -- अध्यक्ष महोदय यह तीनों लोग सुबह गाय लगाते हैं और शाम को हमारे पास आते हैं. . . (हंसी). .
श्री संजय पाठक -- अरे महाराज ब्राम्हणों को तो बख्श दो.
श्री संजय यादव -- अध्यक्ष महोदय इनके स्वभाव में आ चुका है असत्य बोलना, इनकी संस्कृति में आ चुका है असत्य बोलना.
जब यह गाय की बात करते थे तो मेरे बगल में संघ वालों का दफ्तर है तो मैं संघ वालों के दफ्तर गया मैंने कहा कि भैया बहुत गाय घूम रही हैं अगर एक एक गाय ईमानदारी से पाली होती.
श्री विश्वास सारंग -- अध्यक्ष महोदय यह संघ के दफ्तर की बात क्या है यहां पर.
अध्यक्ष महोदय -- देखते हैं क्या कह रहे हैं बाद में विलोपित कर देंगे.
श्री संजय यादव -- संघ वाला अगर अपने घर में एक एक गाय बांध लेता ईमानदारी के साथ . .
श्री दिलीप सिंह परिहार -- संघ वालों की क्या बात है, हम सभी लोग गाय पालें ना.
श्री संजय यादव -- मंदिर मस्जिद गुरूद्वारे ने बांट दिया भागवान को धरती बांटे सागर बांटे मत बांटो इंसान को, क्यों इंसान को बांटने का काम कर रहे हैं मेरे भाई.
15 साल यह ही किया है, 15 साल किस तरह से कुशासन का राज किया है.
बीमारू प्रदेश की बात कर रहे थे पूर्व मुख्यमंत्री जी आपने हमें सिखाया है कि आपने 15 साल की सत्ता 10 साल की गाली दे दे कर निकाल दी.
आपने 15 साल की सत्ता 10 साल की गाली दे देकर निकाल दी.
15 साल आपने 10 साल की गाली दे देकर निकाल दिये.
कम से कम हम लोग भी तो 20 साल निकालेंगे, आपके 15 साल के कुशासन को गाली दे देकर.
तो हमारा काम तो दोनों तरफ है.
हम तो सत्ता पक्ष की तो बात करेंगे, लेकिन 15 साल का जो अहंकार, भ्रष्टाचार, कुशासन और 15 साल की जो नीतियां थीं, उन नीतियों के ऊपर बात तो होगी.
विश्वास जी, दर्द सहने के लिये तैयार रहो.
जनता को दर्द दिया है, अब आपको छट-पटाहट है, जैसे बगैर पानी के मछली तड़फती है, वह तड़फन आपमें देखने को मिल रही है.
बगैर सत्ता के आप नहीं रह पायेंगे.
इसलिये आपको कभी सत्ता मिलना नहीं है.
अध्यक्ष महोदय, मेरा आपसे निवेदन है कि कम से कम इनकी ओर इस बात का ध्यान दिया जाये कि इनको जो बोलने की आदत खत्म हो गई थी, इनको मालूम नहीं था कि अभी जो बोलने वाले नौजवान आये हैं, वह हमसे बड़े आ गये हैं.
अभी इनके यहां एक ही व्यक्ति था, जो पूरे प्रदेश में घूमकर असत्य बातें करते था, लेकिन अब घूम-घूमकर बात करने वाले बहुत सारे लोग आ गये हैं.
यह कमलनाथ जी की सरकार है.
यह विकास पुरुष की सरकार है, जिसके मन में विकास है, जिनका विजन ही विकास है.
मध्यप्रदेश की समृद्धि है.
आप सब को बहुत बहुत धन्यवाद.
श्री दिनेश राय "मुनमुन" (सिवनी) -- अध्यक्ष महोदय, कल मध्यप्रदेश सरकार का पहला बजट माननीय वित्त मंत्री, श्री तरुण भनोत जी ने प्रस्तुत किया.
उस बजट को सुनने पर और देखने में पता नहीं क्यों मजाक सा लग रहा था.
ऐसा प्रतीत नहीं हुआ कि कांग्रेस की सरकार अपना प्रथम बजट पेश कर रही है और इस बजट में ऐसी कौन सी विशेषता है, जिसकी वजह से हमारे सभी साथी आभार करें, मैजे थपथपाकर उसका स्वागत करें.
वित्त मंत्री जी ने सबसे पहले बजट को बजट की तरह न लाकर सिर्फ एक बजट भाषण को अपने हाथ में, फाइल में लाकर जिस तरह से लटकाकर, घुमाकर ला रहे थे, उसको पूरे प्रदेश ने देखा है.
मैं चाहता हूं, आप मेरे पड़ौस के जिले के रहने वाले हैं और आपकी सरकार के और हमारी सरकार के मुख्यमंत्री जी भी पड़ौसी जिले के हैं.
इस बजट से ऐसा प्रतीत होता है कि जब हम बेटी या बेटे की शादी करने जायें किसी परिवार में, उस परिवार के बारे में पता करना होता है, तो सबसे पहले व्यक्ति पड़ौसी से पूछता है कि भैया इनका व्यवहार कैसा है.
जब पता चलता है कि इनके पड़ौसी से व्यवहार ठीक नहीं हैं, निश्चित मान लीजिये उस लड़की, लड़के का उस घर परिवार में व्यवहार अच्छा नहीं होगा.
इस बजट में वित्त मंत्री जी, मुख्यमंत्री जी ने जो साबित किया है,पड़ौस के साथ अच्छा व्यवहार नहीं किया है.
सिवनी के साथ आपने अच्छा व्यवहार नहीं किया है.
आपने सौतेला व्यवहार किया है.
मंत्री जी, सिवनी के साथ सौतेला व्यवहार तो कर लिया, कम से कम घर से तिलक लगाकर भाभी जी के हाथ से निकले थे, कम से कम उनको भी दायें हाथ से आशीर्वाद दे आये होते.
बायें हाथ से आप आशीर्वाद देकर आये हो.
तो मेरा कहना यह है कि जो आपने हिसाब, लेखा-जोखा कल पेश किया है. . (श्री तरुण भनोत,वित्त मंत्री के खड़े होने पर).. यह मैं नहीं कह रहा हूं, आप खुद देख लें.
आप जो मीडिया में बोल रहे हैं, वही देखकर हम मनोरंजन कर रहे हैं. .
श्री तरुण भनोत -- आपको हमारा सिर्फ एक ही हाथ दिखता है, हम दूसरे का क्या करें.
श्री दिनेश राय "मुनमुन"-- आपने तो बायां हाथ उठाया, ब्राह्मण देवता, दायें हाथ से आशीर्वाद दिया जाता है घर की लक्ष्मी को.
तो कम से कम प्रदेश की लक्ष्मी आपके हाथ में आई है, हम उम्मीद करते हैं कि पूरे जिलों में भी आप लक्ष्मी बांटेंगे.
जब आप घर में हाथ से संकोच कर दिये तो . .
अध्यक्ष महोदय -- लक्ष्मीनारायण जी, आप बैठ जाइये. (हंसी). .
श्री दिनेश राय "मुनमुन" -- अध्यक्ष महोदय, कल वित्त मंत्री जी ने जो बजट पेश किया है, उससे ऐसा लग रहा था कि वे सिर्फ एक भाषण देकर अपना समय व्यतीत कर रहे हैं, खानापूर्ति कर रहे हैं.
मैं कहना चाहता हूं कि मैं 5 साल निर्दलीय विधायक रहा, उसमें मैंने 5 बजट देखे हैं.
लेकिन मेरे जिले की इतनी दुर्गति मैंने 5 साल में नहीं देखी, जितनी आपने अपने पहले बजट में मेरे सिवनी जिले के साथ विश्वासघात किया है.
मेडिकल कालेज मिले मिलाये में आपने बजट में राशि नहीं दी, हमारे जिले, संभाग के लिये बजट में कोई ऐसी स्थिति नहीं है, ऐसा कुछ नहीं है.
कुछ ही विभागों द्वारा थोड़ी थोड़ी राशि देकर सिवनी में खानापूर्ति की गई है.
क्या आप सिवनी जिले से टैक्स नहीं लेंगे.
आपने पहले ही पैट्रोल-डीजल में इतना टैक्स बढ़ा दिया है और आपने तो यह भी नहीं देखा टैक्स बढ़ाते समय कि जो किसान खेती करेगा, उस डीजल का पैसा कौन देगा, उस गरीब को नहीं देखा जो प्रधानमंत्री आवास योजना में आवास बनाने वाला है.
उसको भी उसी डीजल को खरीदना पड़ेगा तो आपकी नीति रीति, आपकी सोच में कहीं न कहीं अंतर है.
मंत्री महोदय, आपसे आग्रह है डीजल पेट्रोल के रेट बड़े लोगों के लिए बढ़ाइये, गरीबों और किसानों के लिए तो कम से कम छूट दीजिए.
मैं कहता हूँ हमने अगर गलती की है तो आज आपको मौका मिला है, आप भी क्या वही गलती करके सरकार चलाएंगे.
हमने गलती की है तभी तो सरकार से बाहर है, अगर गलती नहीं किए होते, तो आपकी जगह में होते.
श्री तरूण भनोत -- अध्यक्ष महोदय, आदरणीय सदस्य कह रहे हैं कि गलती की है इसलिए सरकार से बाहर हैं और जो इनके सीनियर सामने बैठे हैं, वे बार-बार यह कह रहे हैं कि हमने गलती नहीं की, जनता ने गलती की है, जो हमें बाहर किया है.
दोनों में से सही क्या है ?
श्री दिनेश राय 'मुनमुन' -- अध्यक्ष महोदय, आज इनको इतना गुरूर है, वहां बैठकर. .
श्री तरूण भनोत -- गलती आपसे हुई है कि जनता से हुई है ?
श्री शैलेन्द्र जैन -- उन किसान भाइयों से गलती हुई जो आपके छलावे में आ गए.
उन बेरोजगारों ने गलती की जो आपके 4 हजार रुपये के छलावे में आ गए.
श्री दिनेश राय 'मुनमुन' -- अध्यक्ष महोदय, 2 लाख के झमेले में किसान हमारा आज भी पछता रहा है.
आज भी हमारा किसान लाइट को लेकर रो रहा है, जब देखो तब लाइट कट रही है.
आप कर्जमाफी की बात करते हैं, आज भी किसानों को राशि प्राप्त नहीं हुई है.
आप कहते हैं कि किसानों का हमने बिल माफ कर दिया, हमारे यहां जनता चिल्लाती है कांग्रेस आई और लाइट गई.
कांग्रेस आई और लाइट गई.
अत: मैं आपसे कहना चाहता हूँ कि आप बड़ी-बड़ी योजनाओं की बात कर रहे हैं, कम से कम मूलभूत सुविधाएं किसानों के हित में करें.
कर्ज माफ करे, इसके लिए हम आपका स्वागत करते हैं, धन्यवाद देते हैं, बधाई देंगे यदि आप सभी किसानों का 2 लाख रुपये का कर्जा माफ कर दें.
आप बधाई के पात्र हो जाएंगे.
यदि नहीं करेंगे तो कोई किसान आने वाले समय में आप लोगों को दोबारा ऐसा मौका नहीं देगा कि आप दोबारा उनसे कोई वादा कर सकें.
अध्यक्ष महोदय, एक्साइज में भी कोई कसर नहीं छोड़ी गई है.
उसमें भी इतनी राशि बढ़ा दी है, हमारे बहुत मित्र यहां बैठे हुए हैं, सामने भी बैठे हुए हैं, उनको भी काफी तकलीफ है, उस राशि से भी आप प्रदेश का कैसे भला करेंगे, भगवान जाने.
हमारे यहां एक नहर पर व्यपवर्तन का काम चल रहा था, बड़ी तीव्र गति से चल रहा था, लेकिन इन 6 महीनों में पता नहीं क्यों ग्रहण लग गया, चलती हुई नहर का काम रोक दिया गया.
5 हजार हेक्टेयर भूमि सिंचित करने के लिए लिफ्ट एरिगेशन योजना की लगभग-लगभग सभी खानापूर्ति हो चुकी थी और उम्मीद थी नई सरकार जैसे ही आएगी, तत्काल यह काम शुरू हो जाएगा.
अध्यक्ष महोदय, बड़े दु:ख के साथ कहना पड़ता है.
कहते हैं कि किसान हितैषी सरकार, उस योजना को भी कैंसिल करके छिंदवाड़ा में ले गए.
मैं कहना चाहता हूँ, पूरा मध्यप्रदेश आपका है, सिर्फ छिंदवाड़ा ही अकेला आपका मध्यप्रदेश नहीं है.
आपका जो बजट है, अधिकांश राशि आप छिंदवाड़ा के लिए खर्च करना चाहते हैं.
सच्चा जनप्रतिनिधि वह है जिसकी ड्यूटी, जिसका कर्तव्य बनता है कि प्रत्येक गांव, प्रत्येक शहर, प्रत्येक जिले का काम करे लेकिन आपने कहीं न कहीं यह मान लिया है हम सिर्फ अपने जिले का विकास करना चाहते हैं.
मैं बताना चाहूंगा कि जो मेरी लालमाटी वाली नहर की बात है, जब माननीय मुख्यमंत्री जी चुनाव प्रचार के दौरान आए, मेरी विधान सभा में आए तो उन्होंने कहा कि हमारा विधायक जिताओ, लालमाटी का पानी देंगे.
इसके बाद बरघाट गए, वहां भी उन्होंने यही कहा कि हमारा विधायक जिताओ, हम बरघाट में पानी देंगे.
केवलारी गए, तो वहां भी वही कहा.
लखनादौन गए तो लखनादौन को भी गोद ले लिया.
मैं कहना चाहता हूँ कि जहां भाजपा के विधायक आ गए हैं, कांग्रेस के नहीं आए हैं, तो आप इस योजना को बताएं कि वहां पर कैसे देंगे.
आखिर पानी तो मेरी विधान सभा के ऊपर से ही जाना है लेकिन कहीं न कहीं मैं कह सकता हूँ कि मेरी विधान सभा के साथ छलावा है.
आप 4 विधान सभाओं के साथ भी छलावा कर रहे हैं.
पॉलिटेक्निक कॉलेज के इंजीनियरिंग फेकल्टी के लिए भी आपने कोई राशि नहीं दी है.
कन्यादान योजना की बड़ी-बड़ी बातें हो रही हैं, संजय भाई भी बोल रहे थे कि 500 बच्चियां, आप कहते हैं कि आने वाले समय में हम बरसात के बाद करेंगे, क्या वे गरीब परिवार के बच्चे-बच्चियां बैठे रहेंगे, इंतजार करेंगे कि आप कब करेंगे.
आपने एक साथ मेरे जिले में 2000 कन्यादान योजनाओं का फायदा दे दिया लेकिन पहले वाली सरकारों द्वारा समय-समय पर ऐसी डेट निकाली जाती थी.
15 दिन, महीने भर में जिन गरीब परिवारों की बच्चियों की शादी तय होती थी उनको उन योजनाओं में लाभ मिलता था.
सिर्फ शासकीय कार्यक्रम रखने के लिए आपने सिर्फ एक ऐसा माहौल बना दिया और एक अभी सबसे बड़ी बात तो यह है कि आप यह बता दीजिए कि 2000 कन्याओं का विवाह जो मेरे जिले में हुआ है आप रिकॉर्ड में बता दीजिए कि उन पूरी कन्याओं को आपने 51 हजार रुपए राशि दे दी है.
आज भी उन परिवारों को राशि प्राप्त नहीं हुई है तो आप कैसे कह सकते हैं.
मैं कहना चाहूंगा कि इलाज के लिए पहले हम लोग पत्र लिखते थे.
राज्य बीमारी कोष से इलाज होता था.
आज पत्र लिखते हैं तो विभाग द्वारा पत्र लौटा दिया जाता है कि ऐसी कोई योजना नहीं चल रही है.
मरने वाले व्यक्ति को भी 5 हजार रुपए नहीं मिल रहे हैं.
माननीय मंत्री महोदय, कम से कम लोगों का इलाज कराइए, मरने वालों को बचाइए.
बिजली, सड़क, रोजगार और विकास की बात करने वाले जो हैं वो भाड़ में जाए.
कम से कम इंसानों की जान और पीने का पानी मुहैया कराइए.
मैं आपसे उम्मीद करता हॅूं और आने वाले बजट के साथ-साथ आप कहीं न कहीं सिवनी जिले को भी नक्शे में रखें, ऐसी उम्मीद करता हॅूं.
आप सच्चे पड़ोसी बनें और सच्चे जनसेवक बनें.
जयहिन्द, जयभारत.
डॉ. अशोक मर्सकोले (निवास) -- माननीय अध्यक्ष महोदय, वर्ष 2019-20 के बजट की चर्चा में मुझे बोलने का मौका दिया गया, उसके लिए मैं बहुत-बहुत धन्यवाद देता हॅूं और इसके समर्थन में मैं अपनी बात रखना चाह रहा हॅूं.
कल के बजट भाषण के बाद जब मैं घर पहुंचा तब मेरी पत्नी ने पूछा कि बजट में क्या हुआ.
मैंने उन्हें बताया कि 2 लाख 33 हजार करोड़ के बजट का प्रावधान है तो उन्होंने मुझसे पूछा जब इतना बड़ा बजट आता है तो अपने क्षेत्र का विकास अवरुद्ध क्यों है ?
मैं वर्षों से सामाजिक गतिविधियों में भाग लेता आया हॅूं और इन्हीं छोटी-छोटी समस्याओं के साथ में मैं वहां की स्थानीय समस्याओं के साथ, वहां के विकास या सामाजिक विकास की बात के साथ लड़ते-लड़ते आगे बढ़ा.
मैं ज्यादा कुछ नहीं बोल पाया.
मैंने अपनी पत्नी को केवल यह कहा कि अब मुझे उस क्षेत्र का प्रतिनिधित्व करने का मौका मिला है.
उस क्षेत्र से संबंधित पहले जो भी गलतियां हुयी हैं अब मैं उनके लिए लड़ाई लड़ूंगा और क्षेत्रवासियों के लिए, उनके विकास के लिए अपनी बात करुंगा.
अध्यक्ष महोदय, बजट में जिस प्रकार से युवाओं के लिए, किसानों के लिए, महिलाओं के लिए सामाजिक सुरक्षा की बात कही गई है हमारी मूलभूत सुविधाओं को प्राथमिकता से बजट में रखा गया है.
चाहे वह शिक्षा हो, स्वास्थ्य हो, युवाओं के रोजगार की बात हो, उनके कौशल विकास के लिए तकनीकी शिक्षा को बजट में प्राथमिकता से रखा गया है, वह निश्चित रुप से स्वागत योग्य है.
अध्यक्ष महोदय, यह सबसे पहले हमारी महत्वकांक्षी योजनाओं में से एक था.
जैसे ही सरकार का गठन हुआ, हमारे यशस्वी मुख्यमंत्री जी ने सबसे पहले किसान कर्ज माफी की फाईल पर सिग्नेचर किया.
हमारे विपक्ष के जो बहुत ही वरिष्ठ साथी हैं कर्ज माफी को छलावा कह रहे हैं.
मैं आप लोगों के बीच में एक बात रखना चाह रहा हॅूं कि ये कर्ज माफी आपके समय की ही है.
जिन किसानों ने] जिन अन्नदाताओं ने कर्ज लिया था और कर्ज के बोझ तले हजारों किसानों ने जहां आत्महत्याएं की हैं और कुछ को तो आपने गोली भी मरवायी है.
हमारे अन्नदाता सुखी रहें, सम्पन्न रहें क्योंकि जब वे खुश रहेंगे तो शायद उस खुशहाली का फायदा हमें मिलेगा.
उनकी इसी तकलीफ को ध्यान में रखते हुए हमारे माननीय मुख्यमंत्री जी ने, कांग्रेस की सरकार ने किसानों के लिए दो लाख रुपए तक की कर्ज माफी की बात की है.
अभी वह प्रोसेस में है कई तकनीकी समस्याएं भी हैं.
लेकिन वह लगातार उसमें काम कर रहे हैं.
दूसरी बात गौवंश जिनको हम माता कहते हैं, जब हम गौशाला की बात करते हैं, तो उसको भी आप छलावा बोल रहे हैं.
अरे भाई, उससे पहले तो आप लोगों ने सोचा भी नहीं.
जब हम गौशाला बनाने की बात कर रहे हैं तो उसको छलावा कैसे कह रहे हैं ?
किस आधार पर कह रहे हैं ?
बहुत सारी ऐसी बात हैं कि आप लोगों ने जो जुमले बांटे थे, 20-22 हजार घोषणाएं की थीं, अब हमारे यहां पर हमारे मुख्यमंत्री जी जब काम कर रहे हैं तो उनको आप छलावा कह रहे हैं.
अध्यक्ष महोदय, मैं अष्टांग योजना की बात करना चाहूंगा कि पहली बार किसी ने आदिवासी संस्कृति के संरक्षण के लिये बात कही है.
उनके देवी-देवता, देवालय, उनके लिये स्नानागार, उनके लिये भवन की बात कही है, इसका मैं निश्चित रूप से स्वागत करता हूं.
एक बात और मैं आप लोगों को बताना चाहूंगा कि भारतीय जनता पार्टी के शासन में, चूंकि मैं मण्डला से हूं और मण्डला में यह आदि उत्सव मनाया करते थे.
आदि उत्सव आदिवासी संस्कृति के नाम पर मनाने की बात की है.
उसमें से आदिवासी को कट करके आदि रख दिये और आदि के नाम पर करोड़ों रुपये उसमें खर्च होते थे.
गोंडवाना वंश के जिस मोती महल पर उसका आयोजन होता था, हर दो-तीन बार में बहुत बड़ी-बड़ी घोषणाएं कीं, उसका सिर्फ एक बार रंग-रोगन किया उसके बाद छोड़कर चले गये.
फिर अगली बार फिर आदि उत्सव की बात की, करोड़ों रुपये उसमें खर्च करने की बात कही, फिर उसमें सिंपल पुताई करके चले गये.
हद तो तब हो गई कि जिस मोती महल से आदि उत्सव की शुरुआत किया था उसको हैरिटेज लिस्ट से हटा दिया.
उसके बाद भी बिना किसी रुकावट के, उस हैरिटेज लिस्ट में शामिल करने की बात कहे बिना, फिर वही आदि उत्सव मनाने की बात कही, जिसका हमने बहुत विरोध किया.
अंतत: उस कार्यक्रम में जिनमें प्रधानमंत्री जी को भी बुलाया था, करीब 100 करोड़ रुपये उस पर खर्च किये थे, लेकिन उसमें सिर्फ सर्टिफिकेट बांटकर चले गये.
लेकिन उससे पहले जो करोड़ों की घोषणाएं की थीं वह आज भी वैसी की वैसी हैं.
यह उस समय की बात है जब घोषणावीरों की सरकार थी.
आज कम से कम एक अष्टांग योजना के माध्यम से कुछ करने की, कुछ बनाने की बात कही जा रही है, तो निश्चित रूप से पूरे आदिवासी समाज की तरफ से मैं, मुख्यमंत्री जी और वित्तमंत्री जी को धन्यवाद देना चाहूंगा.
वित्तमंत्री जी हमारे जिले के प्रभारी मंत्री भी हैं.
साथ ही कुछ और महत्वपूर्ण बाते हैं.
जो नर्मदा घाटी परियोजना और जल संसाधन विभाग की तरफ से जिस प्रकार से बजट का प्रावधान हुआ, मैं बात रखना चाहूंगा कि हमारा मण्डला जिला चारों तरफ पानी से भरा पूरा है.
नर्मदा घाटी के अंतर्गत् जो बरगी परियोजना का डूब का पूरा एरिया है, वह हमारे आधे क्षेत्र में आता है, लेकिन फिर भी ऐसी स्थिति है कि हमारे यहां पर हमारे कुएं, हमारे तालाब और हमारे खेत और खलिहान सूखे हुये हैं.
पीने के पानी की बहुत तकलीफ रहती है.
हमें एक बहुत बड़ी उम्मीद जागी है कि अगर जल का अधिकार मिल रहा है तो हम अपनी बात भी रख सकते हैं चूंकि वित्तमंत्री जी हमारे यहां के प्रभारी मंत्री हैं, उसके आधार पर हमारे खेत और खलिहान को पानी मिलेगा.
नया सवेरा, एक बहुत उम्मीदों के साथ श्रमिकों के कल्याण के लिये जिस प्रकार से बात कही है, निश्चित रूप से इस वर्ग को जिसको हमेशा से सिर्फ एक कर्मचारी, एक मजदूर के रूप में लिया जाता था लेकिन कभी भी उसके अधिकार और उसकी व्यवस्था के लिये कभी कोई बातें नहीं होती थीं.
निश्चित रूप से इसके तहत उनकी बातों को रखा जाएगा, उनको सुना जाएगा.
ये बहुत सम्मान के लायक बातें हैं.
अध्यक्ष महोदय, वनाधिकार पट्टों की बात कहूँगा.
सबसे पहले जब बेदखली का एक ऑर्डर आया उसमें सबसे पहले हमने जब यह बात रखी तो मुख्यमंत्री कमलनाथ जी ने सबसे पहले इन दावे निरस्ती के लिए, इन बेदखली के लिए सबसे पहले माननीय सुप्रीम कोर्ट के सामने उसको रखा.
, पी. एच. सी. और उप स्वास्थ्य केन्द्र खोलने की बातें कही हैं.
1065 डॉक्टर्स की जो भर्ती की बात कही है निश्चित रूप से हमारा जो स्वास्थ्य अमला है, स्वास्थ्य विभाग है, स्वास्थ्य सेवाएँ हैं, आम नागरिकों को बहुत अच्छे से मिल पाएँगी.
कुल मिलाकर आज जो बजट हमारे बीच में है.
उससे हम यह कह सकते हैं.
साथ ही एक और बात कहना चाहूँगा कि आदिवासी उपयोजना में इस बार करीब 33 हजार 466 करोड़ रुपये जो आए हैं, हमेशा से पिछली सरकारों में इस ट्रायबल सब प्लान के पैसे को उन योजनाओं के लिए कभी यूज नहीं किया और उसके बदले इधर उधर कहीं भी उस पैसे को हमेशा उपयोग किया है तो एक बहुत बड़ी उम्मीद जागी है और निश्चित रूप से उसका काम अच्छे से होगा. धन्यवाद.
श्री यशपाल सिंह सिसौदिया(मंदसौर)-- माननीय अध्यक्ष जी, बजट वर्ष 2019-20 जो प्रस्तुत किया गया है, मैं इसका अक्षरशः विरोध करता हूँ.
अध्यक्ष महोदय-- भैय्या, घड़ी सामने रख लेना.
श्री यशपाल सिंह सिसौदिया-- अध्यक्ष जी, बिन्दु क्रमांक 89, “रघुकुल रीत सदा चली आई प्राण जाय पर वचन न जाय”.
अध्यक्ष जी, घोषणा और आश्वासन ये एक बार टल सकते हैं, लेकिन वचन कभी टलता नहीं है और जो वचन किया है, जो वादा किया है, वह निभाना पड़ेगा.
अध्यक्ष जी, अभी 3-4 महीनों में वचन पत्रों के माध्यम से प्रतीक्षा कर रहे हैं, जो मुझे बजट में कहीं नजर नहीं आ रहा है.
संविदा शिक्षक, फिजियोथैरेपिस्ट, लिपिकीय संवर्ग, एवं कंप्यूटर ऑपरेटर, माननीय अध्यक्ष, इनकी उस वचन पत्र के माध्यम से इसी महीने, इसी हफ्ते, हड़तालें हो रही हैं, प्रदर्शन हो रहे हैं, ज्ञापन दिए जा रहे हैं.
यहाँ तक कि भोपाल के नीलम पार्क में अभी इसी हफ्ते पूर्व मुख्यमंत्री दिग्विजय सिंह जी को उन फिजियोथैरेपिस्ट को उठाने जाना पड़ा.
कोई आश्वासन दिया होगा, लेकिन उनको वहाँ से तो उठा दिया.
श्री विश्वास सारंग-- माननीय अध्यक्ष महोदय, मेरा व्यवस्था का प्रश्न है.
वित्त मंत्री जी नहीं हैं. . . .
अध्यक्ष महोदय-- वे बोल कर गए हैं.
श्री विश्वास सारंग-- तो किसी मंत्री को. . . .
अध्यक्ष महोदय-- बाला बच्चन जी के लिए कह कर गए हैं.
श्री विश्वास सारंग-- बाला बच्चन जी कुछ लिख नहीं रहे हैं.
अध्यक्ष महोदय-- ये इतने बड़े बैठे हैं.
श्री विश्वास सारंग-- दिख नहीं रहे हैं.
अध्यक्ष महोदय-- देखो चार फुट साढ़े छः इंच के.
श्री यशपाल सिंह सिसौदिया-- माननीय अध्यक्ष जी, मांग छोटी सी थी, वे काउंसलिंग की मांग कर रहे थे.
उनको वहाँ से उठा दिया.
लेकिन बजट में कहीं नजर नहीं आ रहे हैं.
पूरे वाट्सएप ग्रुप भरे पड़े हैं, समाचार पत्रों की लाइनें स्थानांतरणों की सूचियों से भरी पड़ी हैं.
मैं जिस जिले से निर्वाचित होकर आता हूँ.
और आई. ए. एस. बदले जा रहे हैं.
कौन आ रहा है, कौन जा रहा है, जनता को पता नहीं चल रहा है, जनप्रतिनिधियों को पता नहीं चल रहा है.
अध्यक्ष जी, बजट में कर्मचारियों को, अधिकारियों को, जो वचन पत्रों में था, उसका कहीं अता-पता नहीं है.
अध्यापक संवर्ग, सातवाँ वेतनमान, शिक्षा विभाग में संविलयन, माननीय अध्यक्ष जी, कोई उल्लेख नहीं है.
माननीय अध्यक्ष महोदय, बिन्दु क्रमांक 42, शिक्षा को यदि आप देखेंगे तो 70 प्रतिशत विद्यालयों में लाइट कनेक्शन नहीं है और बातें कर रहे हैं कंप्यूटर शिक्षा की.
62 हजार छात्र 10 वीं और 12 वीं के इस वर्ष के री-वेल्यूएशन में फार्म भरे 591 के नंबर बढ़े.
माननीय अध्यक्ष जी, गलत मूल्यांकन हो रहा है, आर्थिक नुकसान हो रहा है, शारीरिक, मानसिक नुकसान हो रहा है.
शिक्षा मंडल के कंप्यूटर ऑपरेटर ठेकों पर चल रहे हैं, मार्कशीट की त्रुटियों के कारण से, खामियाजा भुगतना पड़ा.
लेपटाप के वितरण के नाम तक का उल्लेख नहीं है.
युवा लेपटॉप की प्रतीक्षा कर रहे हैं.
शिक्षा मण्डल 850 करोड़ रुपए के कमाऊ पूत की संज्ञा में है लेकिन कम्प्यूटर के वितरण का बजट में कहीं उल्लेख नहीं है.
माननीय अध्यक्ष महोदय, बिन्दु क्रमांक 90. गृह मंत्री जी विराजित हैं.
डकैतियों का यह आलम हो गया है, बैंकों की वेनों को लूटा जा रहा है.
लूट, हत्या, बलात्कार, अपहरण.
उज्जैन के महामृत्युंजय द्वार पर स्कूल के कैशियर की लूट, ग्वालियर के कम्पू थाना क्षेत्र में बैंक से इसी हफ्ते लाखों रुपए लेकर वेन से आ रहे थे, गार्ड की हत्या कर दी गई, ड्रायवर जख्मी पड़ा हुआ है.
मंदसौर के सोना-चांदी व्यापारी पवन उकावत को मोबाइल नंबर 882745865 से 10 लाख रुपए की फिरौती का धमकी भरा फोन आता है, शहर कोतवाली, मंदसौर में रिपोर्ट दर्ज है.
सराफा व्यापारियों ने आक्रोशित होकर ज्ञापन दिया है.
पुलिस प्रशासन अभी तक इस नंबर को ट्रेस नहीं कर पा रहा है.
एक पूर्व पुलिस कांस्टेबल का एक वीडियो वायरल हुआ है, इसका संवाद हमको बड़ा अच्छा लगा.
पुलिस प्रशासन की नाकामियों को लेकर उन्होंने इतनी अच्छी-अच्छी बातें कहीं, अव्यवस्थाओं को लेकर, शोषण को लेकर.
मुझे पता नहीं आपने उस वायरल हुए वीडियो का क्या किया है या क्या करेंगे.
जब आपके विभाग की डिमांड्स पर चर्चा होगी तब आप जरुर बताएंगे.
मैं नीमच के कनाटवी जेल ब्रेक की बात कर रहा था.
जबलपुर की जेल में मादक पदार्थ हथियार, तलवार.
कलेक्टर भरत यादव का बयान जेलर और अधीक्षक पर कार्यवाही होगी.
मैं प्रतीक्षा करुंगा, उम्मीद करुंगा कि जबलपुर की उस जेल से अगर मादक द्रव्य पकड़ाए जा रहे हैं, हथियार मिल रहे हैं.
नीमच सिटी के एक प्रधान आरक्षक भरत धावरी, 30 वर्षीय विवाहित महिला के साथ दुष्कर्म का आरोप, दिलीप सिंह जी आपके क्षेत्र का मामला है, मामला दर्ज है.
माननीय अध्यक्ष महोदय, लॉ एण्ड ऑर्डर की परिभाषा बदल गई है.
ला और ऑर्डर ले जा हो गई है. डॉ. सीतासरन शर्मा जी ने अभी साइबर अपराध की बात की थी.
मैं गृह मंत्री जी से निवेदन करुंगा, बजट में कहा गया है कि इसके नियंत्रण पर कारगर बात होगी.
इसी सत्र में 8 जुलाई को मेरा प्रश्न क्रमांक 125 (तारांकित) में गृह मंत्री जी आपके विभाग ने उत्तर दिया है कि "साइबर अपराध को लेकर जानकारी एकत्रित की जा रही है".
यह तारांकित लिखित जवाब है.
मैंने सीधा-सीधा प्रश्न पूछा था कि मध्यप्रदेश में कितने साइबर क्राइम हुए हैं, कितनी एफआईआर दर्ज हुईं.
जवाब आया है कि जानकारी एकत्रित की जा रही है.
डॉ. गोविन्द सिंह--वीडियो वायरल की बात मत किया करो, आपके तमाम वीडियो वायरल हो रहे हैं.
श्री यशपाल सिंह सिसौदिया--अध्यक्ष महोदय, जय किसान फसल ऋण के मामले में झाबुआ में 24 जून को माननीय मुख्यमंत्री जी ने ऋण माफी के प्रमाण-पत्र बांटे.
इसी दिन मेरे विधान सभा क्षेत्र मंदसौर के दलौदा के पास धुंधड़ की एलएलएस सोसायटी में कृषक यशवंत से 22000 रुपए की राशि ब्याज सहित वसूल की गई.
उसे नोटिस जारी किया गया और उसने रसीद से राशि जमा कराई है.
अध्यक्ष महोदय, ऋण माफी के पैसे किस्तों में दिए जा रहे हैं.
वचन था एक साथ दस दिनों में दो लाख रुपए का ऋण माफ करने का.
अभी 1 रुपए से लेकर 50,000 रुपए तक, फिर आएगा 50,000 रुपए से लेकर 1 लाख रुपए तक, फिर एक दौर आएगा 1 लाख से 2 लाख रुपए तक का.
सोसायटियों का भविष्य दांव पर लग गया है.
किसानों से कहा जा रहा है कि अभी आप जमा कर दें सरकार के पास जब प्रबंध होगा तो समायोजित कर लिया जाएगा.
अध्यक्ष महोदय, बिंदु क्रमांक 26 में कृषि सलाहकार समिति की बात कही गई है.
हरदीप सिंह जी डंग शायद यहां पर नहीं हैं उनका विधान सभा क्षेत्र सुवासरा, मंदसौर के पास में ही है कोचीरियाखेड़ी गांव और सुरखेड़ा के किसान मुआवजे के लेकर धरना प्रदर्शन कर रहे हैं.
आमरण अनशन चल रहा है.
पटवारी की गलती को जिला प्रशासन ने स्वीकार किया है एक पटवारी को सस्पेंड भी किया गया है.
क्योंकि उसने समय पर जिनको मुआवजा प्राप्त होना है उन किसानों का नाम नहीं भेजा है.
माननीय अध्यक्ष जी, पटवारी का निलम्बन हो गया लेकिन भरपाई नहीं हुई है.
बिंदु क्रमांक 56 उच्च शिक्षा झाबुआ में नवीन आदर्श महाविद्यालय का आपकी सरकार ने इस बजट में उल्लेख किया है.
बिंदु क्रमांक 26 में 6 माह में भवन बनाकर इस सरकार ने तैयार कर दिया है.
ऐसा चिराग जलाया अलादीन का, ऐसा हाथ रगड़ा कि झाबुआ के उच्च विद्यालय आदर्श स्नातक महाविद्यालय अपने आप लोकार्पित हो गया.
पिछली सरकार का शिलान्यास, पिछली सरकार का बजट और आपकी सरकार के बजट में बिंदु क्रमांक 56 पर आप लिख रहे हैं कि हमने भवन बनाकर सौगात दी है.
सड़क के किनारे शासकीय भूमि पर बिंदु क्रमांक 60 माननीय मंत्री जी यहां पर विराजित हैं आपके बजट में आपने उल्लेख किया है शासकीय भूमि पर व्यावसायिक प्रयोजन के लिए वित्त पोषक कॉम्प्लेक्स बनाए जाएंगे.
सड़क के शोल्डर भविष्य की कल्पनाओं को लेकर छोड़े जाते हैं.
टू लेन, फोर लेन, सिक्स लेन लेकिन गाडि़यों की पार्किंग कहां होगी.
सिक्स लेन, फोर लेन पर गाडि़यां खड़ी कैसे रहेंगी और जहां तक मैं अध्ययन कर पाया हूं माननीय मंत्री जी मैं पी. डब्ल्यू. डी. की डिमाण्ड्स पर जरूर बोलूंगा लेकिन आपके लोक निमार्ण विभाग की जो डिमाण्ड्स आ रही हैं.
मुख्यमंत्री जी के छिन्दवाड़ा जिले में 352 किलोमीटर की 60 सड़कें स्वीकृत हो चुकी हैं.
बजट में आएगा.
माननीय मंत्री सज्जन सिंह जी 38 सड़कें आपके विधान सभा क्षेत्र की आपके जिले की 117 स्वीकृत हुई हैं.
हमारी नहीं हुई हैं अंधा बांटे रेवड़ी.
प्रभु सबका भला करना लेकिन शुरूआत मुझसे करना.
माननीय मंत्री जी मैं डिमाण्ड्स पर बोलूंगा.
अगर आंकडे़ गलत हों.
श्री सज्जन सिंह वर्मा-- क्यों झूठ-मूठ बदनाम कर रहे हो.
श्री यशपाल सिंह सिसौदिया-- 36 जिलों में 40 नदियां हैं बजट प्रावधान नहीं रखा है.
नदियों के संरक्षण को लेकर उल्लेख जरूर कर दिया है लेकिन प्रावधान में बजट कितना है इसका उल्लेख कहीं नहीं है.
मैं ढू़ंढूंगा कि मेरे मंदसौर जिले की शिवना नदी भी हो.
वहां के प्रभारी मंत्री जी श्री हुकुम सिंह कराड़ा जी मैं आपके ऊपर छोड़ देता हूं कि मंदसौर की शिवना नदी को भी इसमें सम्मिलित कर लिया जाए.
04:45 बजे अध्यक्षीय घोषणा
सदस्यों के लिए चाय की व्यवस्था एवं सदन की कार्यवाही 8.00 बजे तक जारी रहने विषयक
अध्यक्ष महोदय-- माननीय सदस्यों के लिए चाय की व्यवस्था सदन की लॉबी में की गई है.
अनुरोध है कि सुविधानुसार माननीय सदस्य चाय ग्रहण करने का कष्ट करें.
सामान्य चर्चा में बोलने वाले माननीय सदस्यों की संख्या को दृष्टि में रखते हुए सदन की कार्यवाही आठ बजे तक जारी रहेगी.
मैं समझता हूं कि सदन इससे सहमत है.
(सदन द्वारा सहमति प्रदान की गई)
श्री यशपाल सिंह सिसौदिया-- अध्यक्ष महोदय, भारत की सरकार से कुछ लेना चाहते नहीं हैं.
पूरे बजट में कहीं भी किसान सम्मान निधि जो 3 कि तीन हजार रुपए है जो कि 60 वर्ष के किसानों को मिलना है वृद्धा पेंशन है.
उसका कहीं उल्लेख नहीं किया है.
अध्यक्ष महोदय-- सिसौदिया जी आप बैठ जाइए.
श्री यशपाल सिंह सिसौदिया-- आयुष्मान योजना को लेकर बजट में कोई प्रावधान नहीं है.
मांग की बात नहीं है.
यहां तक कि फुटकर व्यापारी, छोटे व्यापार इनको लेकर भी माननीय प्रधानमंत्री नरेन्द्र मोदी जी ने तीन हजार रुपए की जो वार्षिक पेंशन शुरू की उसका भी आपने कोई जिक्र न करते हुए कोई सूचियां मध्यप्रदेश की सरकार के माध्यम से आपकी सरकार को नहीं जा रही हैं.
आपने बोलने का समय दिया उसके लिए बहुत-बहुत धन्यवाद.
श्री कुणाल चौधरी (कालापीपल)--माननीय अध्यक्ष महोदय, सबसे पहले मैं आपको धन्यवाद देना चाहूंगा कि आपने मुझे बजट पर बोलने का मौका दिया.
मैं आभार व्यक्त करना चाहूंगा क्योंकि यह बजट भावना है मध्यप्रदेश के करोड़ों लोगों की और इस प्रदेश के बजट पर जब मैंने बोलने के लिए सोचा तो मैं कंफ्यूज़ हो गया कि किस बात से शुरूआत करूं.
शुरू करूं उस महान व्यक्तित्व और मध्यप्रदेश के मुख्यमंत्री जी से, जो कि एक ऐसे दूरदृष्टा हैं, जिनकी एक वैश्विक साख है, एक ऐसे मुख्यमंत्री जिन्होंने अपने भागीरथी प्रयास के द्वारा इस मध्यप्रदेश को खुशहाल बनाने के लिए एक सोच, एक संकल्प लिया और उस संकल्प के साथ काम करने का उन्होंने निर्णय लिया है तो मुझे एक शेर याद आया-
जो प्रदेश के गांव और गरीब किसान के साथ है,
वचन खाली न जाये कुछ ऐसी उनकी बात है,
हजारों कमल खिले और मुरझा गए हैं गुलशन में,
जो हर हालत में अटल-अडिग और अटूट है,
वह कमल नहीं माननीय कमलनाथ हैं, माननीय कमलनाथ हैं.
(मेजों की थपथपाहट)
माननीय अध्यक्ष महोदय, दूसरी बात शुरू करूं उस 15 साल के कुशासन की, पिछली सरकार के मुख्यमंत्री जो घोषणावीर कहलाते थे.
अभी यहां बात हो रही थी कि हमारी सरकार ने यह वायदा किया, वह वायदा किया.
पिछले मुख्यमंत्री जी हर बार बस में निकलते-निकलते कहां, क्या बोल जाते थे यह तो उनके लोगों को भी नहीं मालूम होता था क्योंकि रोज घोषणा करके जाना उनकी आदत थी.
जिस प्रकार से बर्बादी के कगार पर इस मध्यप्रदेश को ये लोग कंगाल छोड़कर गए, मैं उस शिवराज सरकार की बात करूं तो मुझे एक और शेर याद आता है-
कि रख लो आईने हजार, तसल्ली के लिए,
पर सच के लिए तो आंखें मिलानी ही पड़ेंगी.
माननीय अध्यक्ष महोदय, उन्होंने दिल्ली के बजट को बहीखाता बताया.
माताओं-बहनों, किसानों और आमजन को खूब रूलाया है.
मध्यप्रदेश की जनता पर प्रहार करते हुए, जिस प्रदेश से उन्हें 28 सांसद मिले, उस प्रदेश की जनता पर उन्होंने 2700 करोड़ की कटौती बजट में करके एक प्रहार किया है और मध्यप्रदेश की जनता का उपहास उड़ाया है.
मोदी जी के निर्मला बजट में हताशा, निराशा और बेबसी छाई हुई है और वहीं कमलनाथ जी के बजट से रोशनी आयी है.
कमलनाथ जी के बजट को मध्यप्रदेश की जनता ने सराहा है.
माननीय अध्यक्ष महोदय, मैं यह बताना चाहूंगा कि यह बजट कोई आसान बजट नहीं था क्योंकि इस बार खजाना खाली था.
यह बात पूर्व वित्त मंत्री पूरे दम और मीडिया के सामने कहकर गये कि लूट-लूट कर हमने खजाना खाली करके छोड़ा है और हमें भी देखना है कि यह सरकार काम कैसे करती है, कैसे कर्ज माफ किया जायेगा, कैसे पेंशन दुगुनी की जायेगी, कैसे गरीबों के लिए काम किया जायेगा.
हमारी सरकार ने उन्हीं उम्मीदों को पूरा करते हुए इस बजट को पेश किया है.
मैं कहना चाहूंगा कि यह बजट, दूरदृष्टा कमलनाथ जी की सोच और संकल्प है कि कैसे गरीब किसान का भला किया जाये, कैसे मजदूर के साथ खड़ा हुआ जाए और यह बजट कपोल-कल्पनाओं का बजट नहीं है अपितु वास्तविकता के धरातल पर उम्मीदों को आकार देने वाला बजट है.
माननीय अध्यक्ष महोदय, इस बजट पर जब चर्चा हो रही थी और किसानों के विषय में कोई बात मैं विपक्ष की ओर से सुनता हूं तो मुझे बड़ा आश्चर्य होता है कि जिनके पापों के कारण, जिनकी गलत नीतियों के कारण इस प्रदेश के किसान पर कर्ज चढ़ा, 20 हजार किसानों ने जिस सरकार के कार्यकाल में आत्महत्या की, जिनके राज में किसानों के पेट पर लात और छाती पर गोली मारी गई, जिनके राज में किसानों को नंगा करके मारा गया वे आज किसान हितैषी होने की बात करते हैं.
इनका पाप ही किसानों के ऊपर कर्ज के रूप में चढ़ा था आज उसे खत्म करने का संकल्प कमलनाथ जी की सरकार ने लिया है.
जब भी किसान की खुशहाली की बात की जाती है तो इनके पेट में दर्द होने लगता है.
सिसौदिया जी, यहां किसानों की बात कर रहे हैं जब मंदसौर में किसानों की छाती पर गोलियां चली थीं तब यहां के पूर्व मुख्यमंत्री जी ए. सी. तंबू में बैठकर नौटंकी करते थे.
तब कोई बोलने वाला नहीं था.
(मेजों की थपथपाहट)
माननीय अध्यक्ष महोदय, आज जब किसान का कर्ज हमारी सरकार द्वारा माफ किया जा रहा है तो ये लोग इंदौर में ट्रैक्टर चला रहे हैं.
जब किसान को नंगा करके टीकमगढ़ में मारा जा रहा था तब ये लोग दिल्ली में किसी ए. सी. कमरे में सोये हुए थे.
भईया, किसान की बात पर आपके पेट में दर्द क्यों होता है ?
श्री हरिशंकर खटीक- माननीय अध्यक्ष महोदय, टीकमगढ़ की घटना असत्य है.
ऐसी कोई घटना वहां नहीं हुई थी.
अध्यक्ष महोदय- जो कोई बीच में बोलेगा, उसका नहीं लिखा जायेगा.
श्री हरिशंकर खटीक- XXX
श्री कुणाल चौधरी- माननीय अध्यक्ष महोदय, मैं स्वयं टीकमगढ़ में उस आंदोलन में था.
किसानों को वहां नंगा करके मारा गया था.
यह बात आप लोगों को याद रखनी चाहिए.
मैं पूछना चाहता हूं कि क्या मंदसौर में किसानों पर गोलियां नहीं चलीं ?
आप किसानों की हर बात का विरोध करते हैं.
यह बजट किसानों के भविष्य का बजट है.
यह, वह बजट है जिसमें किसानों को प्राथमिकता देते हुए 22 हजार 736 करोड़ का प्रावधान किया गया है जो कि विगत बजट से 145
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .
XXX : आदेशानुसार रिकार्ड नहीं किया गया.
प्रतिशत अधिक है.
यह बात इस सरकार की है, यह दृढ़ता इस सरकार की है कि जबसे सरकार में आये हैं, सबसे पहले किसान के लिये चिन्ता करते हुए किसान की कर्ज माफी का काम किया है.
पिछली सरकार थी तो मुझे याद है कि किसान के पेट पर लात के साथ, बिजली के बिल के नाम पर जेल में डाल दिया जाता था.
किसान के ट्रेक्टरों को बंद कर दिया जाता था, किसान की मोटरें जप्त कर दी जाती थी, उसकी मोटर सायकिलें घर से उठा ली जाती थीं.
आज यह कमलनाथ जी की सरकार है जिसने हमारी विधान सभा में ही, लगभग इनकी सरकार में ही पकड़े गये 15 ट्रेक्टर और 40 मोटर सायकिलें छूटी हैं, वह किसान की थीं.
हमने किसान का कर्जा माफ किया, हमने किसान की बिजली के बिल हॉफ किये और इंदिरा गृह ज्योति योजना प्रारंभ कर 100 रूपये में 100 यूनिट देने का काम किया.
इन्होंने पिछले 15 साल में जो पेंशन 300 रूपये पहुंची थी, गरीब का 300 रूपये पेंशन में क्या होता है हमारी सरकार ने उसे 600 रूपये पहुंचाने का काम किया.
वचन की बात करते हैं तो यह वचन की पक्की सरकार है और यह पांच साल का वचन पत्र है, चिन्ता मत करो, एक-एक वचन पूर्ण होगा, एक-एक बात पूर्ण होगी.
पिछली सरकार में बेटियों की शादी के सम्मेलनों में जाता था तो मैं कई जगह घटनाएं देखता था, तो बेटियों की शादियों के नकली बर्तन और नकली चांदियां देख के 28 हजार रूपये में से आधी नकली चांदी और आधे नकली बर्तन देते थे और 12-14 हजार रूपये देकर के बड़ी लाड़ली लक्ष्मी की बात करते थे.
यह सोच कमलनाथ जी की है कि जिनकी सोच के माध्यम से इस मध्यप्रदेश की बेटी पर भरोसा करके सीधे 48 हजार रूपये नकद सीधे बेटी के खाते में डालने का काम किया और 3 हजार रूपये आयोजन समिति को देने का काम किया.
इस हिसाब से 51 हजार रूपये एक-एक शादी में दिये जाते हैं.
अभी बात कर रहे थे शादी के सम्मेलन की तो मैंने खुद मेरे विधान सभा में दो-दो सम्मेलन कराये हैं, तीसरे दिन खाते में पैसा आ गया है.
यह बड़े किसान की बात करते हैं, पिछली बार की गेहूं खरीदी में उस अकौदिया में किसान लाईन में लगे-लगे मर गया था और इस बार किसान को कहीं भी ट्रेक्टर-ट्राली लेकर लाईन नहीं लगानी पड़ी, जितने आते थे रोज तुल जाते थे.
इन्होंने मध्यप्रदेश के नौजवान के साथ धोखा किया था.
आज मध्यप्रदेश के उस नौजवान के साथ इस प्रदेश का मुख्यमंत्री सदन का मुख्यमंत्री कहता है कि कहीं न कहीं 70 प्रतिशत रोजगार प्रदेश के नौजवान को दिया जायेगा.
जिसे पिछली सरकार ने व्यापक के माध्यम से बेचने का काम, जिनके केबिनेट मंत्री, जेल के अंदर गये और जेल में जाकर बोले मैं तो छोटी सी मछली हूं, मेरे से बड़े-बड़े मगरमच्छ तो अभी बाहर घूम रहे हैं.
जिन्होंने युवाओं की हत्या की, जिन्होंने कंस और शकुनी की तरह,जो मामा का केरेक्टर था, उस मामा की कहानी भी बहुत सुनी, पर इस प्रदेश का मामा तो कंस और शकुनी का वंशज निकला, यह तो कहीं न कहीं बात थी.
इस युवा स्वाभीमान के माध्यम से मध्यप्रदेश के नौजवान के अंदर एक सोच डेव्ह्लप हुई है कि मध्यप्रदेश के नौजवान को मध्यप्रदेश में रोजगार मिलेगा.
पिछले 15 साल में लाखों पद खाली रहे, उन पदों को नहीं भरा गया.
श्री बहादुर सिंह चौहान:- अध्यक्ष जी, क्या यह आम सभा है, पूर्व मुख्यमंत्री जी की कंस से तुलना कर रहे हैं, यह बहुत ही निंदनीय है.
इसमें बजट की एक लाईन नहीं है.
श्री कुणाल चौधरी :- यह बजट ही तो है.
मैं बता रहा हूं कि 51 हजार रूपये बेटियों की शादी के लिये दिये जा रहे हैं.
युवा स्वाभीमान का काम किया.
अभी आप रूको तो सही, अभी तो शुरूआत है.
डॉ. सीतासरन शर्मा:- मगर आप सही भाषा तो अच्छी उपयोग में लाईये.
अध्यक्ष महोदय:- आप लोग ध्यान से सुने तो वह बजट पर ही बोल रहे हैं.
श्री कुणाल चौधरी :- एक सरकार थी, जिसकी एक बात चल रही थी, जिसके एक राष्ट्रीय नेता आये और बोले हमारे बीजेपी का कहना साफ, हर किसान का पचास हजार का कर्जा माफ.
15 साल उस पर सरकार बनायी परन्तु उसकी याद कभी नहीं आयी और अब उसके बाद पूछते थे तो कहते थे कि हम तो जीते अपने आप, अब काहे का कर्जा माफ.
यह किसान के कर्जे की बात करते हैं, यह किसान की बात करते हैं, गौ-शाला और गाय पर राजनीति करते हैं.
इसके लिये गाय राजनीति का केन्द्र थी.
हमारे लिये गाय माता का रूप है, हमने हजारों गौ-शालाओं का निर्माण किया.
श्रमिकों के लिये नया सवेरा योजना की शुरूआत करी.
मैं कहना चाहूंगा कि विकास के कार्यों में सहयोग करोगे तो जग में यश पाओगे और अहंकार में अटेर रहोगे तो एरावत के पत्तों की तरह बह जाओगे.
जब केन्द्र में यू. पी. ए. की सरकार थी इस देश के हमारे प्रदेश के मुखिया उस सरकार में मंत्री थे.
तब हमने राईट टू इन्फारमेशन दी, राईट टू एज्युकेशन दी, उसमें पेट में दर्द हो रहा है.
गरीब का बच्चा किसी अच्छे स्कूल में पढ़ लिया तो उसमें पेट में दर्द होने की क्या बात है.
आज हमारी सरकार अब राईट टू ड्रिंकिंग वॉटर दिया, पानी पीने का अधिकार दिया है.
पानी पीने का अधिकार मध्यप्रदेश के हर नौजवान को हो.
गांव में जाकर देखो आपने पीने के पानी की क्या हालत करके रखी है ?
15 साल की सरकार यह भलि-भांति जानती है कि रहिमन पानी राखिये बिन पानी सब सून इसलिये यह अधिकार हम जनता को सौंपना चाहते हैं, क्योंकि साफ व स्वच्छ पेयजल जनता को मिलना चाहिये.
लेकिन शायद विपक्ष की आंखों का पानी जरूर उतर गया है कि ऐसे जनहित के प्रावधान पर भी ओछी राजनीति करने का काम कर रहे हैं.
लगातार यह लोग राम की बात करते हैं तो मैं भी मानस में गोस्वामी तुलसीदास जी ने लिखा है, उनकी चंद पंक्तियां कहना चाहूंगा.
श्री यशपाल सिंह सिसौदिया--यह बजट भाषण है क्या ?
अध्यक्ष महोदय--बजट में पानी का उल्लेख है, उस पर बोल रहे हैं.
श्री कुणाल चौधरी--देहिक देविक भौतिक तापा राम राज्य कहु का ना व्यापा अर्थात् जिस राज्य में किसी को कोई शारीरिक आर्थिक, मानसिक संताप नहीं था वही राम राज्य था हमने इसी राम राज्य की परिकल्पना को ध्यान में रखते हुए राईट टू हेल्थ की बात की है.
बात करते हैं हेल्थ के ऊपर जिनके राज में 60 लोगों की आंखें फूट गई हो बड़वानी के अंदर, जिनके राज में चींटियां बच्चों को खा जाती हैं.
इनके राज में विदिशा में कैसी हॉस्पीटलों की चिंता थी.
आज राईट टू हेल्थ की चिन्ता की है.
इस प्रावधान को करके आम जनता को स्वास्थ्य का अधिकार मिले.
यह राम के नाम पर राजनीति करते हैं और हम राम की नीतियों का अनुसरण करते हैं.
यह राम को तो मानते हैं, लेकिन मुझे नहीं लगता कि राम की मानते होंगे.
हम बोलेंगे तो बोलोगे कि बोलता है.
लेकिन 15 वें वित्त आयोग के अध्यक्ष ने 15 साल की तथाकथित सरकार. . . .
श्री विजय शाह--कौन सी सभा हो रही है.
अध्यक्ष महोदय--पन्द्रहवें वित्त आयोग की चर्चा कर रहे हैं.
श्री कुणाल चौधरी--अध्यक्ष महोदय, 15 वित्त आयोग के अध्यक्ष ने 15 साल की तथाकथित विकासशील सरकार पर तमाचा मारकर गये.
स्थायी सरकार सुदृड़ अर्थ व्यवस्था का दावा लेकिन विकास कहीं भी क्यों नहीं नजर आ रहा है यह टिप्पणी मेरी नहीं है 15 वे वित्त आयोग की है.
शर्मनाक स्तर की गरीबी.
गुस्सा न होना साथियो मैं यह नहीं वित्त आयोग के अध्यक्ष कह रहे हैं.
उनके सवालों की बात है.
शिशु मृत्यु दर पर देश में सबसे ज्यादा मध्यप्रदेश में भुखमरी पर इंडेक्स भी शर्मनाक, गरीबी में 29 राज्यों में 27 वें नंबर पर.
गुणवत्तापूर्ण शिक्षा में देश में पीछे से दूसरे स्थान पर है.
यह शिवराज की सरकार का काम था कि वह बुरे काम में आगे और अच्छे काम में पीछे से पहले और दूसरे नंबर पर रहे थे.
'डर, मुझे भी लगा फासला देखकर, पर मैं बढ़ता गया रास्ता देखकर'
खुद-ब-खुद मेरे नजदीक आती गईं मंजिलें, मेरी मंजिल मेरा हौसला देखकर.
अंत में यही कहना चाहूंगा कि -
'अपने पास फकत एक नजर तो है, क्यों देखे जिन्दगी को किसी भी नजर से हम.
आइए हम बेहतर मध्यप्रदेश को अपनी नजर से देखें.
इस बजट ने उम्मीदें दीं हैं, आशाएं दी हैं, खुशहाल जीवन का विश्वास दिया है.
चाहे मां नर्मदा पर हो, चाहे सड़कों पर हो, हर तरफ जिस प्रकार से विकास की बात कही है और कई बातें जो चलती थी कि इतने करोड़ इसमें खर्च हुए तो कल ही मेरे सवाल के जवाब में दिया कि एक बौद्धिक महाकुंभ सिंहस्थ में हुआ था, ढाई दिन के महाकुंभ में एक हजार लोगों को बुलाया और उस पर लगभग 40 से 50 करोड़ रूपए खर्च किए गए.
यह फिजूलखर्ची सरकार ने बंद कर दी है और गरीब किसान मजदूर की यह सरकार है, जय मध्यप्रदेश, जय हिन्द, जय भारत.
अध्यक्ष महोदय - श्री ओमप्रकाश सकलेचा जी, देखिए सकलेचा जी अभी जनशताब्दी चल रही थी.
विधानसभा में दो शताब्दियां चलती हैं, एक शब्दों की तेज से कौन कितने कम समय में वाक्या पूरा कर सकता है.
एक शिवराज जी करते हैं और एक कुणाल जी करते है.
संसदीय कार्य मंत्री(डॉ. गोविन्द सिंह) - आज तो पूर्व मुख्यमंत्री शिवराज सिंह चौहान जी को कुणाल ने मात् दे दी.
श्री मनोहर उँटवाल - माननीय अध्यक्ष जी, कहां राजा भोज और कहां गंगू तेली.
आप कैसी तुलना कर रहे हैं.
अध्यक्ष महोदय - भाई, अपनी अपनी नजरों का फेर है, मेरी नजर में जो दिख रहा है मैं वह बोल रहा हूं.
श्री ओमप्रकाश सकलेचा - अध्यक्ष महोदय, नजरों की फेर की ही तो चर्चा करने के लिए आज हम एकत्रित हुए हैं.
अध्यक्ष महोदय - देखिए पहली बार चुनकर आए सदस्य बोलें उनको अच्छे से बोलने दीजिए, उस बात को जहन में रखिए फिर सोचिए.
श्री ओमप्रकाश सकलेचा - धन्यवाद अध्यक्ष जी, आपकी बात उचित है कि नए विधायकों को मौका देना चाहिए, लेकिन साथ में शब्दों की गरिमा का ध्यान रखना चाहिए.
अध्यक्ष महोदय - सकलेचा जी अपनी बात रखिए.
श्री ओमप्रकाश सकलेचा - अध्यक्ष जी, मैं इस बजट का घोर विरोध करता हूं.
इसके कई कारण हैं.
सबसे पहले मैं शुरूआत करता हूं, मैंने दो दिन पहले भी चर्चा में कहा था कि किसानों के ऋण माफी को लेकर जिस ऋण माफी की शुरूआत से यह सरकार आई और ऋण माफ नहीं होने के कारण उतनी ही तेजी से जनता ने कांग्रेस का साथ नहीं दिया.
उसका मूल कारण था 50 हजार रूपए का भी जो कर्जा माफ किया उसमें से भी 50 प्रतिशत लोगों का नहीं किया.
मैंने सिर्फ उस दिन इतना आग्रह किया था, माननीय मुख्यमंत्री जी भी चर्चा में थे, कि कम से कम आप लोन की सीमा बढ़ा कर के उन्हें खाद और बीज की उपलब्धता भर करवा दे तो वह सांस लेकर जीने लायक बच जाएगा, अगर वह नहीं होगा तो उसे व्यापारियों से पठानी ब्याज पर पैसा लेना पड़ेगा और उसका उतारा बहुत लंबा पड़ेगा और कहीं वह पूरा साफ न कर दें.
मैं दो, तीन, चार विषयों पर पाइंटेड बात करूंगा.
मेरे पास न तो लच्छेदार शब्द है न उनका उपयोग करना उचित मानकर समय बर्बाद करूंगा.
अभी काफी लोगों ने चर्चा की राइट टू वाटर की.
मैं सिर्फ यह बताना चाहता हूं कि स्वच्छता और जलपूर्ति, जलपूर्ति व सफाई का जो फंड था 3 हजार 82 करोड़ दो साल पहले था, आपने 1365 करोड़ कर दिया मतलब आपने तकरीबन 1700 करोड़ कम कर दिया और आप बोलते हों कि हम जल पर चिन्ता करेंगे.
इसलिये आप अपने वचन-पत्र को ही बजट में स्वीकार नहीं कर रहे हैं तो जरा इसके बारे में या तो वित्त विभाग से बात करें, यहां पर वित्त मंत्री भी बैठे हैं.
उसमें 10 घण्टे ही लिखा हुआ है या तो बजट आपके वचन-पत्र के अनुसार बना नहीं है.
श्री तरूण भनोत:- अपना वचन-पत्र पार्टी ने रखा था और सरकार के पास वचन-पत्र है.
इनको इतनी अधीरता क्यों हैं.
हम पूरा वचन-पत्र लागू करेंगे.
श्री भूपेन्द्र सिंह:- वित्त मंत्री जी, यह आप अधीरता की बात कर रहे हैं.
अभी आपको मंत्री बने ज्यादा समय नहीं हुआ है, अभी 6 या 8 महीने ही हुए हैं.
माननीय अध्यक्ष जी, पहली चीज तो वित्त मंत्री जी ने पहले बीच में इंटरप्ट किया.
अब इनका जो बजट है, यह कह रहे हैं कि अधीरता क्यों हैं.
फिर आपने क्यों कहा था कि हम 8 घण्टे बिजली सप्लाई देंगे आपके बजट में आप लिख रहे हो कि हम 10 घण्टे कुल सप्लाई देंगे.
यह आखिर कंट्राडिक्ट्री क्यों है ?
वित्त मंत्री जी ने आपकी बिना अनुमति के बोल रहे थे, आपसे बोलने की अनुमति नहीं ली.
यह कोई तरीका है क्या कि आप बीच में खड़े होकर कुछ भी बोलेंगे.
आप दो प्रश्न का जवाब.
अध्यक्ष महोदय:- अनुमति नहीं ली, चलिये हो जाता है, बीच में.
मंत्री जी, जवाब दे रहे हैं.
राजस्व मंत्री (श्री गोविन्द सिंह राजपूत)--अध्यक्ष महोदय, यह लोग हम लोगों को अनुमति लेना सिखा रहे हैं.
15 सालों में आप लोगों ने जो संस्कार दिये हैं.
वही संस्कार ले रहे हैं.
आप लोग भी बिना अनुमति लिये उठ जाते थे.
श्री भूपेन्द्र सिंह--अध्यक्ष महोदय, हमें इसी सागर में ही रहना है.
यह व्यवस्था तो कर दें कि आपकी अनुमति लेकर के खड़े हों.
अध्यक्ष महोदय--मेरा दोनों पक्षों से अनुरोध है कि कृपया सीधे वार्तालाप न करें.
जब अच्छी स्वस्थ चर्चा चल रही है प्रश्न पूछा जा रहा है, मंत्री जी उत्तर दे रहे हैं.
बीच में उत्साहीलाल बनकर अगर हम यह सब चीजें छिन्न-भिन्न करेंगे तो अव्यवस्था होगी.
भूपेन्द्र सिंह जी आप सीधा सीधा प्रश्न करिये आप मंत्री जी उत्तर दीजिये.
श्री भूपेन्द्र सिंह--अध्यक्ष महोदय, आपका बहुत धन्यवाद करता हूं कि आपने अच्छी व्यवस्था दी है.
मंत्री जी बहुत शालीनता के साथ उत्तर दे रहे हैं इसलिये उनका भी धन्यवाद करता हूं.
वाणिज्यक कर मंत्री (श्री बृजेन्द्र सिंह राठौर)--अध्यक्ष महोदय, लाइन लॉस आपके कार्यकाल का है.
श्री भूपेन्द्र सिंह--अध्यक्ष महोदय, मैं यह कहना चाहता हूं कि वर्तमान में यह स्थिति है सरकार 8 घंटे थ्री फेस बिजली की सप्लाई दिन में दे सकती है.
क्या माननीय मंत्री जी इस संबंध में निर्णय लेंगे जिससे कि प्रदेश में किसानों को दिन में भी सिंचाई के लिये 8 घंटे बिजली मिल सके.
श्री प्रियव्रत सिंह--अध्यक्ष महोदय, वचन-पत्र के प्रति हम वचनबद्ध हैं.
वचन-पत्र में जो एक एक बिन्दु दिया गया है उसको हम लागू करेंगे, यह सरकार की प्राथमिकता है.
हमने इन्दिरा किसान ज्योति के माध्यम से समूचे प्रदेश के 19 लाख किसानों का जो 10 हार्स-पावर के पम्प का उपयोग करते हैं उनके बिजली के बिल को आधा किया है.
किसानों के प्रति हमारी पूर्ण रूप से सजगता है जिस प्रकार से किसानों को कर्ज माफी योजना का लाभ अभी मिल रहा है.
मेरा इसमें माननीय सदस्य से अनुरोध है कि थोड़ा धैर्य रखें.
हमें आपने जो व्यवस्था दी है.
यह हम नहीं कहते कि 15 वें वित्त-आयोग ने यह प्वाईंट ऑऊट किया है कि 36 प्रतिशत लॉसेस हमारे प्रदेश में है.
यह हमें पुरानी सरकार से विरासत में मिले हैं.
वर्ष 2005 में तीनों डिस्ट्रीब्यूशन कम्पनियों का गठन किया गया था तब माननीय आप ही लोगों की सरकार थी हम लोग विपक्ष में बैठे थे.
क्लीन बैलेंस पर इन कम्पनियों का गठन किया गया था.
यह कम्पनियां वर्ष 2003 में आयीं.
नेता प्रतिपक्ष (श्री गोपाल भार्गव)--अध्यक्ष महोदय, कम्पनियां इसके पहले बनी थीं.
अध्यक्ष महोदय--नेता प्रतिपक्ष जी तथा भूपेन्द्र भाई मेरा आपसे अनुरोध है कि आप लोग विराजें.
श्री गोपाल भार्गव--आपके समय में तो बिजली ही नहीं आती थी अब लॉस क्या होता यह हैं.
क्या लाइन लॉस होता है ?
श्री प्रियव्रत सिंह--अध्यक्ष महोदय, आज के समय में हमारा घाटा जो पुरानी सरकार हमें विरासत में सौंपकर गई है वह वर्ष 2017-18 का तीन डिस्कोम्स का मिलाकर 42 हजार करोड़ के घाटे में बिजली विभाग विरासत में मिला है.
इस लॉसेस को कंट्रोल करना हमारी प्राथमिकता है, हम उस पर काम कर रहे हैं.
इन कम्पनियों को घाटे से बाहर लाना भी हमारी प्राथमिकता है, प्लस जनरेशन बढ़ाना भी हमारी प्राथमिकता है, उस पर भी हम काम कर रहे हैं.
वचन-पत्र का यह बिन्दु--
अध्यक्ष महोदय--प्रश्न क्रमांक 4 श्री यशपाल सिंह सिसौदिया
श्री गोपाल भार्गव--अध्यक्ष महोदय जब घाटे की बात होती रही है.
अध्यक्ष महोदय--माननीय गोपाल भाई, भूपेन्द्र भाई अब यह उद्भूत हो रहा है, यह व्यापकता की ओर जा रहा है.
श्री गोपाल भार्गव--इस प्रश्न को व्यापक बनाया गया है.
इसमें सीधा सीधा प्रश्न था और इसमें सीधा सीधा उत्तर आना चाहिये.
अध्यक्ष महोदय--आप लोग चर्चा कर रहे हैं मैं भी इसमें चर्चा करना चाहता हूं.
श्री गोपाल भार्गव--एग्रीकल्चर सेक्टर में सब्सिडी के रूप में यह बता रहे हैं कि इतना घाटा हो रहा है.
अध्यक्ष महोदय--आप लोग विराजेंगे मैं इसमें बता देता हूं.
लाइन लॉस, यह लाइन नहीं हो रहा है लाइन लॉस के बारे में बताना चाहता हूं कि जब बिजली तारों से दौड़ती है उसके ट्रांसफार्मर और बिजली के तार उपयुक्त नहीं होते हैं या जहां पर बिजली की चोरी होती है वह लाइन लॉस की परिधि में आता है.
गोपाल भाई आप कृपया विराजिये.
श्री गोविंद सिंह राजपूत - अध्यक्ष जी बिजली मंत्री रहे हैं.
अध्यक्ष महोदय - गोपाल भाई प्लीज एक मिनट रूक जाइए.
मैं आपसे अनुरोध करता हूं अब दोबारा बिजली विभाग का प्रश्न आ रहा है.
माननीय यशपाल सिंह सिसौदिया जी.
प्रदेश में विद्युत कटौती
[ऊर्जा]
4. ( *क्र.825 ) श्री यशपाल सिंह सिसौदिया : क्या ऊर्जा मंत्री महोदय यह बताने की कृपा करेंगे कि (क) क्या प्रदेश में पर्याप्त बिजली होने के बावजूद भी लगातार बिजली कट रही है, इस अनियमितता के क्या कारण हैं?
ऊर्जा विभाग द्वारा प्रतिवर्ष विद्युत लाईनों के रख-रखाव हेतु किस-किस माह में मेन्टेनेंस किया जाता है?
क्या प्रतिवर्षानुसार इस वर्ष भी सही समय पर मेन्टेनेंस का कार्य पूरे प्रदेश में समय पर पूरा हुआ है?
यदि हाँ, तो लगातार बिजली कटने के क्या कारण हैं?
यदि नहीं, तो इसके लिये कौन जिम्मेदार हैं?
(ख) क्या "मध्यप्रदेश युनाईटेड फोरम फॉर पावर इंप्लाईज एवं इंजीनियर्स" ने विभाग को लगातार बिजली कटौती की असली वजह इस वर्ष आउटसोर्स अधिकारी एवं कर्मचारियों की भारी कमी तथा समय पर मेन्टेनेंस नहीं होना बताया है?
यदि हाँ, तो ऐसा क्यों?
(ग) प्रदेश में अघोषित विद्युत कटौती हेतु गत 6 माह में प्रश्न दिनांक तक कितने अधिकारी एवं कर्मचारियों को निलंबित किया गया?
क्या निलंबन के पश्चात् निलंबित कर्मचारियों के क्षेत्र में विद्युत प्रदाय सुचारू रूप से चल रहा है?
यदि नहीं, तो निलंबन के क्या कारण हैं?
(घ) प्रदेश में विद्युत कर्मचारियों की पूर्ति हेतु इंदौर एवं उज्जैन संभाग में किस-किस आउटसोर्स कर्मियों के ठेकेदारों को कहाँ-कहाँ पर क्या-क्या कार्य सौंपा?
क्या ठेकेदार के सभी कर्मचारी प्रशिक्षित हैं?
इसकी जाँच गत 6 माह में कब-कब की गई?
ऊर्जा मंत्री ( श्री प्रियव्रत सिंह ) : (क) प्रदेश में मांग के अनुरूप पर्याप्त विद्युत उपलब्धता है।
राज्य शासन की मंशानुसार अपरिहार्य स्थितियों यथा-प्राकृतिक आपदा एवं अन्य तकनीकी कारणों से उत्पन्न आकस्मिक अवरोधों के कारण हुए विद्युत व्यवधानों एवं सुनियोजित ढंग से शटडाउन लेकर किये जा रहे मेन्टेनेंस कार्यों को छोड़कर गैर कृषि उपभोक्ताओं को औसतन 24 घंटे एवं कृषि उपभोक्ताओं को औसतन 10 घंटे प्रतिदिन विद्युत आपूर्ति की जा रही है।
प्रदेश में कोई भी अघोषित विद्युत कटौती नहीं की गई है, अतः अनियमितता का प्रश्न नहीं उठता।
प्रदेश में प्रतिवर्ष निर्बाध विद्युत प्रदाय करने हेतु 33/11 के.व्ही. उपकेन्द्रों, विद्युत लाईनों एवं अन्य विद्युत उपकरणों के रख-रखाव का कार्य मानसून के पूर्व (माह अप्रैल से माह जून अथवा मानसून आने तक) एवं मानसून समाप्त होने के उपरांत माह अक्टूबर-नवम्बर (त्यौहारों के पूर्व तक) में किया जाता है।
इस वर्ष लोकसभा चुनाव के दौरान मतदान एवं अन्य प्रशासनिक व्यवस्थाओं को सुचारु रुप से चलाने हेतु प्री-मानसून मेन्टेनेंस का कार्य निर्धारित समयावधि में अतिआवश्यक होने पर ही किया गया है एवं आवश्यकतानुसार वर्तमान में भी उक्त मेन्टेनेंस का कार्य चल रहा है।
प्रदेश में कहीं भी अघोषित बिजली कटौती नहीं की गई है, तथापि कतिपय प्रकरणों में असामाजिक तत्वों द्वारा विद्युत लाईनों से छेड़छाड़ करने के कारण विद्युत प्रदाय प्रभावित हुआ है तथा ऐसे प्रकरणों में एफ.आई.आर. दर्ज कराई गई है।
अत: प्रश्न नहीं उठता।
(ख) 'मध्यप्रदेश युनाईटेड फोरम फॉर पावर इंप्लाईज एवं इंजीनियर्स” द्वारा राज्य शासन से विद्युत व्यवस्था के संबंध में कई पत्राचार किये गए हैं।
उक्त पत्राचार में सारत: यह उल्लेख किया गया है कि 'विद्युत की कटौती की न तो कोई राज्य शासन की योजना है एवं न ही विद्युत कंपनियों द्वारा कहीं पर विद्युत कटौती की जा रही है, लेकिन सामान्य ट्रिपिंग, तकनीकी ब्रेकडाउन/फाल्ट एवं पूर्व निर्धारित शटडाउन होने पर विद्युत सप्लाई बंद होने को कटौती कहकर प्रचारित किया जा रहा है, जो दुर्भाग्यपूर्ण है।
' (ग) प्रदेश में अघोषित विद्युत कटौती हेतु विगत 6 माह से प्रश्न दिनांक तक किसी भी अधिकारी एवं कर्मचारी को निलंबित नहीं किया गया है, अपितु प्रदेश में निर्बाध विद्युत प्रदाय बनाये रखने में बरती गई लापरवाही एवं कर्तव्य निर्वहन में लापरवाही बरतने के कारण कतिपय अधिकारियों/ कर्मचारियों का निलंबन किया गया है।
उक्त निलंबन पश्चात निलंबित अधिकारियों/कर्मचारियों के क्षेत्र में अपरिहार्य स्थितियों से उत्पन्न आकस्मिक अवरोधों को छोड़कर विद्युत प्रदाय सुचारू रुप से किया जा रहा है।
अत: प्रश्न नहीं उठता।
(घ) मध्यप्रदेश पश्चिम क्षेत्र विद्युत वितरण कंपनी लिमिटेड इंदौर क्षेत्रान्तर्गत राजस्व संभाग इंदौर एवं उज्जैन में विद्युत कर्मचारियों की पूर्ति हेतु ऑउटसोर्स कर्मियों के निविदाकारों (ठेकेदारों) से उपलब्ध कराये गये मेनपॉवर (अकुशल, अर्द्धकुशल, कुशल एवं उच्च कुशल) से विद्युत आपूर्ति हेतु विभिन्न कार्य यथा-कार्यालयीन कार्य, तकनीकी कार्य आदि विभिन्न स्थानों पर सम्पादित कराये जा रहे हैं, जिसकी प्रश्नाधीन चाही गई जानकारी पुस्तकालय में रखे परिशिष्ट के प्रपत्र 'अ' एवं 'ब' अनुसार है।
निविदा अनुबंध की शर्तों में उल्लेखित अर्हताओं/शैक्षणिक योग्यता के अनुसार ही निविदाकारों द्वारा मेनपॉवर उपलब्ध करवाया गया है, अत: जाँच का प्रश्न नहीं उठता।
श्री यशपाल सिंह सिसौदिया - माननीय अध्यक्ष जी जब प्रबंधन में कमी हो, लक्ष्य तय न हो तो कोई भी समस्या जो जनहित से जुड़ी होती है, उसको सीधा-सीधा टाल दिया जाता है.
माननीय अध्यक्ष महोदय, लोकसभा के चुनाव के संन्निकट व्यापक पैमाने पर विद्युत का कटौती होना प्रारंभ हुई.
सरकार के एक नहीं, दो नहीं, तीन-तीन मंत्री, स्वयं माननीय मुख्यमंत्री जी प्रेस से रूबरू हुए हैं और लगभग 700 कर्मचारी विद्युत की कटौती को लेकर, प्रबंधन की कमी को लेकर के निलंबन किए गए बर्खास्त किए गए, स्थानांतरित किए गए.
माननीय अध्यक्ष महोदय, प्रश्न के संदर्भ में माननीय मंत्री जी आपने और आपके विभाग ने लोकसभा के चुनाव को और आचार संहिता को लेकर के, राज्य निर्वाचन आयोग को लेकर के आपने उत्तर दिया है कि आयोग ने लोकसभा के चुनाव को देखते हुए मेंटेनेंस न करने को लेकर के कुछ निर्देश दिए हैं.
माननीय अध्यक्ष महोदय, मैं माननीय मंत्री जी से जानना चाहता हूं कि मतदान दल जब जाता है तो दो दिन के लिए मतगणना होता है, हेडक्वार्टर पर एक दिन के लिए होती है.
अब निर्वाचन का बहाना कर करके, मैं माननीय मंत्री जी से जानना चाहूंगा.
माननीय मंत्री जी आपसे मेरा सीधा सीधा प्रश्न है कि क्या राज्य निर्वाचन आयोग का कोई पत्राचार हुआ, क्या आपको कोई मौखिक निर्देश दिए गए.
मैं सिर्फ आपके ध्यान में रखना चाहता हूं आप चाहे तो पेज क्रमांक 14 पर देख लें.
आपने आज के जमाने में स्वच्छता रखना जरूरी है यह बात की, तो स्वच्छता रखना जरूरी है या नहीं, यह आप निर्णय करें.
आपने बात की विज्ञान, प्रौद्योगिकी, पर्यावरण इसका बजट कम किया.
आज के जमाने में विज्ञान की जरूरत नहीं है.
यह आपके भाषण और बजट से उद्बोधित हो रहा है, यह मेरे वाक्य नहीं हैं, आप चाहें तो इसको देख लें.
अब अगर मैं बजट की बात करूँ और ऊर्जा में पूंजीगत व्यय की बात करूँ तो वह मात्र 5 प्रतिशत से भी कम लिखा है, आपने 7,479 करोड़ रुपये में से भी 348 करोड़ रुपये पूंजीगत व्यय बताया है.
मैं अगर बात करूँ कि बिजली की कमी से परेशान हैं और यह चर्चाएं जब वहां आईं तो हमारी जिला योजना समिति में भी बातें उठाई गईं तो सब पंचायतों के स्ट्रीट लाईट के कनेक्शन कटवा दिए गए.
हमारे यहां दो बार जिला योजना समिति की बैठक भी हुई, हमने प्रभारी मंत्री से आग्रह किया कि उसकी चिंता करें और वास्तव में यह केवल एक जगह ही नहीं, यह सब जगह हो रहा होगा.
आप थोड़ा सा जमीन की तरफ भी झांकें, बड़े-बड़े महलों से कुछ नहीं दिखेगा.
अध्यक्ष महोदय, छिन्दवाड़ा डेव्हलपमेंट मॉडल की बहुत चर्चाएं हुईं.
मैं बड़ी गंभीरता से यह बात कर रहा हूँ कि यहां टॉप टेन प्लेसेस में से कुपोषण के सबसे ज्यादा केस होते हैं.
आप उसे देखिए, क्या हम ऐसा मध्यप्रदेश बनाने की बात कर रहे हैं ?
हम पानी की बात करें, उसका बजट कम करें, सफाई की बात करें, उसका बजट कम करें, विज्ञान की बात करें, उसका बजट कम करें, ऊर्जा की बात करें, केपीटल इन्वेस्टमेंट की बात नहीं करें केवल ऑपरेटिंग एक्सपेंसेस की बात करें.
हम बात करें कि कटौती होगी और जो गांव में घरों के बिल आए हैं, जिस फॉर्मेट में आए हैं और जिस तरीके से आए हैं, आपको भी उत्तर देना उतना ही तकलीफदायी होगा, जितना आज हम यहां पर एक-दूसरे के भाषणों में कुछ भी बात बनाकर, कहकर निकल जाएंगे लेकिन हमको वापस वहीं जाना पड़ेगा.
जो प्रजातंत्र में तीन व्यवस्थाएं बनाई हैं, जनप्रतिनिधि, ब्यूरोक्रेसी और ज्युडिशियरी है.
इन तीनों का अपना अलग-अलग रोल है.
जनप्रतिनिधि को बार-बार उसी जनता के पास जाना पड़ता है, उससे बात करनी पड़ती है.
वह बोलता कुछ भी नहीं है.
वह चुनाव के दिन जब अपना वोट डालता है, उस दिन अपना मत दिखाता है.
अध्यक्ष महोदय, मैं बहुत शॉर्ट में कृषि की भी बात कर लेता हूँ.
मैं आपकी निगाह को देख रहा हूँ.
जहां तक मिट्टी के स्वाईल हेल्थ कार्ड की बात हुई तो बाद में 8-10 आइटम बताए जाते हैं, जो शुरूआत में या एक बार उसका आंकलन शुरू करने के लिए उचित है.
जैसे ही आप थोड़ी सी एडवांस फार्मिंग में जाते हैं क्योंकि मैंने भी पिछले 5 वर्ष में खेती शुरू की है और सीख रहा हूँ.
मैंने यह महसूस किया है कि हर वर्ष अगर उसकी माइक्रो एनालिसिस नहीं करेंगे तो वास्तव में वह बड़ा छलावा हो जाएगा, जो अपने ट्रेडिशनल तरीके से फसल बदल-बदल कर काम कर रहा था, वह उससे भी जा रहा है और स्वाईल हेल्थ में केवल 8-10 गुण बताकर और ज्यादा उसका प्रोडक्शन कम हो रहा है.
उसकी माइक्रो एनालिसिस अगर प्रॉपर नहीं है तो प्रॉपर लैब की व्यवस्थाएं करना बहुत जरूरी है.
उसके बारे में कहीं कोई कथन नहीं है, जहां तक चर्चा आई और कछ सदस्य बोल रहे थे कि उद्यानिकी विभाग में 100 करोड़ रुपये का बजट दिया है.
पूरे प्रदेश में 100 करोड़ रुपये के बजट से क्या होता है ?
एक जिले में अगर आप एक गांव की भी उद्यानिकी से सही विकास की बातें करें तो शायद एक जिला भी पूरा न हो पाए.
खेती में नुकसान का सबसे बड़ा कारण उसका प्रोडक्शन नहीं है, मार्केटिंग है एवं मार्केटिंग तभी वाएबल होती है, जब उसका प्रॉपर वॉल्यूम होता है.
जब तक आप एक जिले में किसी एक स्पेसिफिक चीज को स्टैर्न्डाइज नहीं करेंगे.
मैं पिछले कुछ दिनों से जब से खेती का शौक रखने लगा तो मैं कई देश घूमकर आया हूँ.
मैंने देखा कि हॉलैण्ड जैसा छोटा सा देश, पूरी दुनिया में टमाटर सप्लाई करता है.
क्यों नहीं हम किसी एक या दो चीज को फोकस करें क्योंकि अगर सिर्फ हम ऐसी ही बात करते रहेंगे तो समय निकल जायेगा.
मैं अगर थोड़ी और गहराई से बात करूं तो नीमच जिले को तो बिल्कुल ब्लेक लिस्ट कर दिया है.
वहां पर एक भी सड़क नहीं है, एक भी सिंचाई की नई योजना नहीं है, एक भी कॉलेज के भवन के बारे में चर्चा नहीं की गई है, कुछ भी चर्चा नहीं की गई है.
मैंने कल श्री दिलीप सिंह जी से नीमच के बारे में पूछा, मैंने मनासा के विधायक जी से पूछा.
ठीक है, आप तीनों जिले की तीनों विधानसभा हार गये, लेकिन आपको वहां से कुछ तो वोट मिले होंगे.
क्या ऐसा करना न्यायोचित है, क्या इसलिये हम बजट में आ रहे हैं, क्या यह कमलनाथ जी का संदेश है कि जहां जरूरत नहीं हो वहां कुछ भी नहीं दे ?
मुझे बड़े दुख के साथ यह बात कहना पड़ रही है.
जब जिला योजना की चर्चा हुई प्रभारी मंत्री भी आये थे, पिछले पांच साल से जब भी कोई नई चीज बनती थी, वहां पर नई योजना आती थी, हम डेम के आगे से मिट्टी निकलवा देते थे.
कम से कम पिछले साल तीन से चार हजार एकड़ वेस्ट लैंड से वेस्ट मिट्टी निकालते थे, जिससे सिंचाई की क्षमता और पानी की क्षमता भी बढ़ी, हम वह कर रहे थे, लेकिन सरकार के आते ही इस पर प्रतिबंध लग गया.
प्रभारी मंत्री जी से हमने आग्रह किया और कलेक्टर को लिखकर तीन बार चिट्ठी भी दी कि यह दोहरा पैसा निकालने की नीति अभी यहां मत कीजिये कि एक तरफ तालाब को गहरीकरण का पैसा निकालिये, दूसरी तरफ भराई का पैसा दीजिये.
यह काम अब संभव नहीं है, क्योंकि नीमच जिला राजनीतिक रूप से बहुत जागरूक है, पर उस पर कोई कार्यवाही नहीं हुई और पूरे छ: माह में एक किसान के खेत में भी कुछ नहीं हुआ और किसानों के अपने खेतों की मिट्टी निकालकर अगर दूसरे खेत में भी डाले तो भी एक-एक लाख रूपये उससे तहसीलदारों ने वसूला है.
जहां तक ट्यूबवेल खनन की बात आई है, सालों से कोई तकलीफ नहीं थी लेकिन उस पर भी बंधन लगा दिया कि जब तक पांच हजार रूपया नहीं देंगे, ट्यूबवेल खनन नहीं होगा.
यह प्रभारी मंत्री जी के नॉलेज में अक्षरश: है और यह बात मैंने उन्हें व्यक्तिगत रूप से बतायी है कि बहुत तकलीफ है.
यह बातें भविष्य में बहुत गंभीर रूप लेगी.
जहां तक बात आ रही थी, रेत खनन की उसके संबंध में मैं बहुत प्वाइंटेड बात कर रहा हूं और सबकी संतुष्टि की बात कर रहा हूं.
अध्यक्ष महोदय -- श्री सकलेचा जी आप आखिरी बिंदु पर बोलें
श्री ओमप्रकाश सकलेचा-- माननीय अध्यक्ष महोदय, मैं आखिरी छोर का हूं मुझे कमलनाथ जी से अपेक्षा है कि वह नीमच को काट देंगे, लेकिन अध्यक्ष महोदय आपसे यह अपेक्षा नहीं है.
आपसे मुझे संरक्षण की जरूरत है.
अध्यक्ष महोदय -- आपको बोलते हुये पूरे 13 मिनट हो गये हैं, कृपया आखिरी बिंदु पर बोलें.
श्री ओमप्रकाश सकलेचा-- माननीय अध्यक्ष मैं आखिरी बिंदु पर यह कहना चाहता हूं.
मैं रेत पर यह कहना चाहता हूं कि नीमच और मंदसौर में कोई रेत की खदाने नहीं है.
राजस्थान से सालों से रेत आती थी, जैसे भी हो रहा था पर सरकारी काम भी और प्रायवेट काम भी हो रहे थे.
शिकायत करने के बाद जिस डम्पर से पहले पांच हजार रूपये की वसूली होती उससे डबल दस हजार रूपये की वसूली हो रही है और थाने में बैठकर समझौता हो रहा है, यह माननीय प्रभारी मंत्री जी के ध्यान में है और जिला योजना की बैठकों में हमने यह सारी बातें रखीं भी हैं.
मैं बहुत शार्ट में कुछ दो, तीन प्वाइंट और बताना चाहता हूं कि शिक्षा के मामले में बात हो रही थी.
शिक्षा के मामले अगर हम सोच रहे हैं तो हमको डिजिटल शिक्षा के बारे में क्यों नहीं सोचना चाहिये.
हम शिक्षकों की कमी की बात कर रहे हैं.
हमने जावद में डिजिटल शिक्षा प्रारंभ की है.
पूरे भारत में जावद के सभी सरकारी हायर सेकेण्डरी स्कूलों में डिजीटल शिक्षा से पढ़ाते हैं और अंतर सिर्फ यह आया है कि मेरी पूरी विधानसभा में छोटा सा गांव जहां पर बीस हजार से ज्यादा की जनसंख्या का एक भी गांव नहीं है.
पूरे मध्यप्रदेश में सैकेण्ड बेस्ट हायर सेकेण्डरी स्कूल अगर जावद को नामिनेट होता है तो वह केवल डिजीटल शिक्षा और उतने ही शिक्षकों की कमी के बाद भी हुआ.
हमने जब केंद्रीय मंत्री श्री प्रकाश जावेड़कर जी को बुलाकर उनसे उद्घाटन करवाया, तब दस हजार बच्चे तीन घण्टे साइलेंट बैठकर सुनते रहे और उन्होंने तब ट्वीट किया कि जिंदगी में मैंने कभी दस हजार बच्चों को दो और तीन घण्टे बैठकर सुनते हुये नहीं देखा है.
यहां तक कि वोट ऑफ थैंक्स में कोई बच्चा नहीं हिला.
यह अंतर है इससे आपका भविष्य बनने वाला है .
जहां तक सवाल स्वास्थ्य के मामले का है.
मैंने मध्यप्रदेश की पहली ऑटो एनालॉइजर की छोटी मशीने, जिसमें उसके हार्ट,लीवर, किडनी का स्टेटस दस रूपये में जावद में टेस्ट होता है वह मशीने लगवाकर दी हैं.
मैंने प्रभारी मंत्री जी से आग्रह किया कि मशीनें हमने विधायक निधि से और इधर उधर से दे दीं, मात्र दो लेब टेक्निशियन दे दीजिये, वह भी मुझे नहीं मिल पाये इतना अन्याय जावद के साथ और नीमच जिले के साथ यह बर्दाश्त करने योग्य नहीं है इस कारण मैं आपके इस बजट का घोर विरोध करता हूं, आपने जितना समय दिया उसके लिये बहुत-बहुत धन्यवाद.
श्री रवि रमेश चन्द्र जोशी (खरगौन)-- माननीय अध्यक्ष महोदय, मैं बहुत आभारी हूं कि आपने मुझे बोलने का अवसर दिया.
इस प्रदेश के अंदर, इस प्रदेश की जनता 15 वर्षों से इंतजार कर रही थी कि गरीब के लिये, किसान के लिये, मजदूरों के लिये, बेरोजगार के लिये बजट आये, ऐसा बजट माननीय कमल नाथ जी के नेतृत्व में वित्त मंत्री जी ने कल रखा.
बहुत अच्छा, बहुत सुंदर बजट था, मैं उनको धन्यवाद देता हूं.
जिसमें कृषि कल्याण के लिये 66 प्रतिशत की वृद्धि हुई है.
गौशालाओं की बात पिछली सरकार 15 वर्ष से करती रही है, लेकिन केवल बातें करती रही, गौमाता के काम के लिये कोई कदम उन्होंने इस प्रदेश में नहीं उठाया.
अभी सामने की तरफ से पूर्व में जो लोग बात कर रहे थे वह गौमाता को आवारा की संज्ञा देकर बात कर रहे थे.
गौमाता कभी आवारा नहीं हो सकती, आवारा उसका मालिक हो सकता है, इस बात पर गौर करने के लिये है मेरी बात कि गौमाता आवारा नहीं हो सकती, उसका मालिक आवारा होगा जो सड़कों पर गौमाता को छोड़ देता होगा.
माननीय कमल नाथ जी ने गौमाता की बात रखी, गौशालाओं का पूरे प्रदेश के अंदर ग्राम पंचायत लेबिल तक गठन करेंगे, गौमाता को रखने की व्यवस्था देंगे.
मैं आदरणीय कमल नाथ जी का इस प्रदेश की जनता की ओर से बहुत आभार व्यक्त करता हूं.
5.27 बजे उपाध्यक्ष महोदया (सुश्री हिना लिखीराम कावरे) पीठासीन हुईं.
माननीय उपाध्यक्ष महोदया, हमारे इस प्रदेश के अंदर ऐसे-ऐसे गौ-संत हैं जो प्रदेश के अंदर 300 से ज्यादा गौशालाओं का संचालन कर रहे हैं, उनसे भी हम लोगों को प्रेरणा लेकर गौमाताओं का व्यवस्थित प्लान बनाना चाहिये और जो सदस्य इस तरीके से बोले कि गौमाता आवारा है तो उस पर भी हमको विचार करना चाहिये.
मैं वित्त मंत्री जी को धन्यवाद देता हूं कि जिन्होंने निमाड़ की साड़ी, चंदेरी की साड़ी की भी बात रखी, निमाड़ की पहचान बढ़ाई है इसके लिये धन्यवाद देता हूं.
माननीय उपाध्यक्ष महोदया, मैं आयुष मंत्री जी का भी धन्यवाद देता हूं कि जिन्होंने इस बजट में 30 वेड का खरगौन जिले को एक आयुष का अस्पताल दिया है और मैं भूमिहीनों को बांस की खेती करने के लिये जो व्यवस्था इस बजट में दी उनके लिये भी धन्यवाद देता हूं.
बेरोजगार लोगों के लिये जो नये उद्योग लगेंगे जिसमें 70 प्रतिशत मध्यप्रदेश के बेरोजगार साथियों को रोजगार के अवसर मिलेंगे.
3 नये मेडीकल कॉलेज का इस बजट में उल्लेख किया गया है जो केवल हम कई-कई सालों से सुनते थे कि गरीबों को इलाज की सुविधा दी जायेगी, लेकिन केवल हम सुनते भर थे लेकिन इस कमल नाथ जी की सरकार ने 3 मेडीकल कॉलेज की बात रखी है.
माननीय उपाध्यक्ष महोदया, इस प्रदेश की जनता को पेयजल का अधिकार है, क्यों न स्वच्छ पानी पूरे प्रदेश के अंदर गांव-गांव तक पीने का पानी मिले इसके लिये पेयजल का जो एक अधिकार लाये हैं, मैं सुखदेव पांसे जी को भी धन्यवाद देता हूं.
40 नदियों का पुनर्जीवित अभियान भी चलेगा.
शिक्षा में भी 9 प्रतिशत बजट में बढ़ोत्तरी हुई है, जो कमियां हैं उन कमियों को भी दूर करेंगे और इस प्रदेश के अंदर 20 प्रतिशत जो गाइड लाइन में कमी की है उसके लिये भी मैं माननीय कमल नाथ जी को बहुत धन्यवाद देता हूं कि इस प्रदेश में जो जमीनों की खरीद फरोख्त होती थी, जो कॉलोनियां कटती थी, जिन लोगों के लिये कठिन था कि वह इन कॉलोनियों में प्लाट नहीं ले सकते, लेकिन जो गाइड लाइन में 20 प्रतिशत की कमी की है, स्टाम्प ड्यूटी जिससे कम होगी उससे कई लोगों को अपना घर बनाने में सुविधा होगी.
उपाध्यक्ष महोदया, प्रदेश की जनता जो 15 वर्षों से चाहती थी उस तरह का बजट आया है.
मैं अपनी ओर से, खरगौन विधान सभा के लोगों की ओर से और इस प्रदेश की जनता की ओर से माननीय कमल नाथ जी और माननीय वित्त मंत्री जी को धन्यवाद देता हूं.
श्री चेतन काश्यप ( रतलाम सिटी ) - अध्यक्ष महोदय, वर्ष,2019-20 के लिये कमलनाथ सरकार के वित्त मंत्री तरुण भनोत जी ने जो बजट रखा है मैं उस बजट का विरोध करता हूं.
ऐसा लगता है यह बजट नहीं कोई घोषणापत्र है.
बजट हमेशा आर्थिक आंकड़ों एवं वास्तविकता की धरातल पर होता है पर यह बजट केवल घोषणाओं का बजट है.
सबसे बड़ा घोषणापत्र किसानों की ऋणमाफी का था वह बिन्दु बार-बार हमारे सदस्य बंधुओं ने उठाया है.
सिर्फ 60 हजार करोड़ का प्रावधान पिछले वर्ष किया और 8 हजार करोड़ का प्रावधान वर्तमान में किया और सहकारी समितियों को सिर्फ 1 हजार करोड़ की अंशपूंजी दी गई और प्राथमिक सहकारी समितियां उनका पूरा रिजर्व समाप्त हो चुका है और जितनी सहकारी समितियों का हमारे प्रदेश के अंदर तानाबाना बना हुआ है उसे पिछले 15 सालों में एक बड़े स्तर पर लाया गया था.
आज वह पूरा का पूरा सहकारिता का ढांचा ध्वस्त होने को है क्योंकि उन समितियों को यहां से कहा गया है कि 50 प्रतिशत का जो ऋण माफ होगा उसकी 50 प्रतिशत की क्षतिपूर्ति, किसान बंधुओं की राशि से उनके लाभांश को सहकारी समितियां वितरित न करके करें.
इस तरह के जो प्रावधान हैं यह अपनी ही घोषणाओं से पीछे हटने के संकेत हैं.
किसान की ऋण मुक्ति हो इसमें कोई आपत्ति नहीं है परन्तु वह ऋण मुक्ति प्रदेश के विकास को बाधित न करे.
आज जब हम देखते हैं कि आंकड़ों की जुगलबंदी की गई है.
की रिपोर्ट का उल्लेख किया है उस रिपोर्ट में उन्होंने कहा है कि जो 5.8 प्रतिशत की भारत सरकार की जी. डी. पी. में वृद्धि हुई है उसकी जगह पर जो खजाना खाली की बात हम कर र हे हैं.
की ग्रोथ रेट दहाई के आंकड़ों से कम कभी नहीं रही और आज 9 लाख 62 हजार करोड़ का जो जी. डी. पी. का आँकड़ा लाया गया है, उसकी 12 परसेंट ग्रोथ रेट पिछले वर्षों में रही है.
12 परसेंट की ग्रोथ रेट जहां पर है, वह विकासशील राज्य है और विकसित राज्य की ओर अग्रसर है.
बार-बार कई सदस्यों ने इस बात को उठाया और माननीय वित्त मंत्री जी ने जो केन्द्र की बात कही मैं उनको बताना चाहूंगा कि पूरी वैश्विक अर्थव्यवस्था में चीन जो सबसे आगे चल रहा था आज वह साढ़े तीन से चार परसेंट की ग्रोथ रेट पर है.
माननीय नरेन्द्र मोदी जी के नेतृत्व में आज भी देश 6 परसेंट से ज्यादा की ग्रोथ कर रहा है.
इन्होंने एक और बात का उल्लेख किया,केन्द्र की आमदनी के ऊपर, केन्द्र की व्यवस्थाओं पर इन्होंने प्रश्न उठाया है कि इनके आधार के ऊपर 9 परसेंट की ग्रोथ है और उसकी जगह पर केन्द्र ने 20 परसेंट का अतिरिक्त लाभांश बताया है.
केन्द्र के 20 प्रतिशत के अतिरिक्त लाभांश के पीछे पूरा आधार है कि जी. एस. टी. की ग्रोथ रेट पिछले दो साल से लगातार 20 प्रतिशत रही है परन्तु मध्यप्रदेश के अन्दर जो 23 प्रतिशत का लाभांश बढ़ाया गया है कि 23 प्रतिशत करों की वसूली ज्यादा होगी.
उसका न कोई आधार है न कोई तरीका है.
सिर्फ आबकारी से साढ़े चार हजार करोड़ बढ़ेंगे किन्तु उल्लेख सिर्फ 2 हजार करोड़ का है इस तरह से बजट को आंकड़ों की जगलरी बनाकर, आंकड़ों के जंजाल में लाकर, पूरे प्रदेश को जिस तरह से किसानों को कर्जमाफी में मूर्ख बनाया है, इस बजट का अंजाम यही होना है कि 6 महीने बाद इनके सारे आँकड़े, सारे पूर्वानुमान गलत साबित होंगे.
2 लाख 33 हजार करोड़ की जो हम बात करते हैं.
इसमें 32 हजार करोड़ रुपये की राशि लोन से ली जायेगी.
32 हजार करोड़ रुपये राशि अगर लोन से लेने की पात्रता बनी है तो यह 9 लाख 62 हजार करोड़ की जो जी. डी. पी. हमारी सरकार ने छोड़ी थी.
जो ग्रोथ मध्यप्रदेश की आई है, उस ग्रोथ का भरपूर दोहन करके 3.4 परसेंट का लोन लेकर सिर्फ 32 हजार करोड़ का ही पूंजी निवेश इस बजट के अंदर है.
पूरा हम देखें कि पूंजी निवेश का आंकड़ा 2017-18 में जो मध्यप्रदेश में 18 परसेंट था इस बजट के अंदर वह पूंजी निवेश 15 प्रतिशत कर दिया गया है.
दूसरे खर्चों को ज्यादा बढ़ाया गया है और पूंजी निवेश को घटाया गया है.
यह भविष्य के लिये संकेत है, जहां से हमें एक बड़े नुकसान की ओर जाना पड़ेगा और निश्चित तौर पर यह 23 परसेंट का आंकड़ा है, यह आंकड़ा ये कभी प्राप्त नहीं कर पाएंगे.
अभी मैंने कहा कि यह घोषणा का पत्र दिखता है.
मैं रतलाम से प्रतिनिधित्व करता हूं.
इसमें रतलामी सेव की बात कही, भोपाल के बटुए की बात कही, मुरैना की गजक, भिण्ड के पेड़े की बात कही परन्तु उनकी ब्रॉडिंग और मार्केटिंग का कहीं कोई प्रावधान नहीं है.
ब्रॉडिंग करना व मार्केटिंग करना यह अपने आप में बहुत बड़ा महत्वपूर्ण कार्य है, न तो कोई भिण्ड के पेड़े या कोई बाघ प्रिंट या चन्देरी की साड़ियों के लिए जियोग्रॉफिकल इंडसिस के लिए न कोई प्रावधान है, न कोई योजना है , न बजट में इनकी दिशा है.
सिर्फ लोक-लुभावन बातें, उस क्षेत्र की जनता को मूर्ख बनाना , उन आंकड़ों के अंदर लेकर आना, जबकि इसके तहत हमने रतलाम नगर में पिछली सरकार के अंदर नमकीन कलस्टर बनाया.
केन्द्र सरकार के अनुदान से 10 करोड़ रुपये लेकर आए.
105 उद्योगों के लिए हमने रतलामी सेव के लिए नमकीन कलस्टर बनाया और रतलामी सेव की ब्रॉडिंग के लिए जियोग्राफिकल इंडसिस चैन्नई के माध्यम से रतलाम को हमने निश्चित करवाया कि अब जो भी सेव रतलाम में बनेगी वही रतलामी सेव कहलाएगी लेकिन उसका कोई प्रावधान, उसका कोई उल्लेख नहीं है.
सिर्फ लोक-लुभावन बातें करना, पेड़े, लड्डू की बातें करना और हमें मूर्ख बनाने की बातें हैं.
इस तरीके के प्रावधानों के माध्यम से जब हम आगे बढ़ते हैं तो निश्चित तौर पर ऐसा लगता है कि कहीं न कहीं यह सरकार अनिश्चितता के भंवर में है.
यह बजट में जो सही आंकड़े आना चाहिए उसकी जगह इन्हें लगता है कि कहीं चुनाव न आ जाय यह अनिश्चितता के भंवर में फंसी हुई सरकार है.
निश्चित तौर पर इस तरीके के गलत आंकड़ें देकर इन्होंने पूरा हमें भ्रमित करने का प्रयास किया है.
उपाध्यक्ष महोदया, अभी जो बात पूरे बजट में आ रही थी मैं आपका ध्यान आकृष्ट करूंगा कि गौशाल की बात, गौ माता की बात की गई.
1000 स्थानों पर भाषण में कहा गया कि हम गौ शाला का निर्माण कर रहे हैं और 132 करोड़ रुपये का प्रावधान है, 13 लाख रुपये प्रति गौ शाला?
आज के समय में एक गौशाला की जमीन को समतल करने का खर्चा ही 13 लाख रुपये आता है.
1000 गौशाला के निर्माण की बात तो बहुत दूर की बात है.
यह जो बात कही गई है प्रतिवर्ष गाय के एक गौ वंश के लिए 7200 रुपये दिये जाएंगे, आज 10 लाख से ज्यादा का गौ वंश है, सिर्फ उसके लिए ही 720 करोड़ रुपये की आवश्यकता हमें पूरे राज्य के अंदर चाहिए, उसका न तो कोई प्रावधान है.
132 करोड़ रुपये सिर्फ गांव में घूमेंगे.
यह बजट में जो सारे प्रावधान किये गये हैं, इन सारे प्रावधानों की अगर हम वस्तु-स्थिति देखें तो निश्चित तौर पर हम यह निश्चित कह सकते हैं कि इसमें कहीं भी कोई दृष्टि नहीं है.
यह जो दृष्टि का अभाव है, जो छिंदवाड़ा मॉडल की बात है.
छिंदवाड़ा मॉडल हम सब जानते हैं छिंदवाड़ा के पास में महाराष्ट्र की सीमा से लगा हुआ सौंसर का औद्योगिक क्षेत्र है.
आज 50 प्रतिशत से ज्यादा वहां उद्योग बंद पड़े हैं.
छिंदवाड़ा से जो पलायन हो रहा है वह अपने आप में निश्चित है.
अभी हमारे नरसिंहपुर के बंधु कह रहे थे कि छिंदवाड़ा के सारे कर्मचारी वहां पर आते हैं.
सौंसर के अंदर जितने महाराष्ट्र के, नागपुर के प्लांट लगे थे, सारे प्लांट बंद होकर आज वह उद्योगों का श्मशान का केन्द्र बना हुआ है.
आज औद्योगिक निवेश नीति 2019 की चर्चा की गई.
औद्योगिक नीति के अंदर कोई नया प्रावधान नहीं है.
औद्योगिक क्षेत्र में कोई निर्णय नहीं हुआ है कि जब लघु और मध्यम उद्योग औद्योगिक क्षेत्र में लगते हैं तो उन औद्योगिक क्षेत्रों का रख-रखाव का क्या होगा, चाहे इंदौर का औद्योगिक क्षेत्र हो, रतलाम का औद्योगिक क्षेत्र हो, नीमच में औद्योगिक क्षेत्र बना है.
पूरे प्रदेश में मालनपुर से लेकर जितने औद्योगिक क्षेत्र हैं, उनकी सड़कों की हालत यह है कि कोई उनको देखने वाला नहीं है.
आज तक यह निर्णय भी नहीं कर पाए कि इन औद्योगिक क्षेत्रों के अंदर पानी और बिजली की व्यवस्था क्या रहेगी, वहां की स्ट्रीट लाइट कौन जलाएगा?
जबकि विकास शुल्क के रूप में उद्योग विभाग लगातार राशि लेता है.
आज औद्योगिक क्षेत्रों के अंदर कोई मूलभूत सुविधाएं देने के लिए इस बजट में न कोई दिशा दी गई है, सिर्फ औद्योगिक निवेश नीति 2019 की बात करना या यह कहना कि विश्वास बढ़ने से उद्योग आएंगे तो अगर विश्वास बढ़ने से उद्योग आते हैं तो अक्टूबर में यह समिट करने की क्या आवश्यकता है?
कोई आवश्यकता नहीं है अगर कमलनाथ जी का पूरी दुनिया में अंतर्राष्ट्रीय स्तर पर कोई औद्योगिक क्षेत्र में नाम है.
मुझे तो नहीं लगता है कि उनके नाम से कोई बहुत बड़ा उद्योग या ऐसी कोई बड़ा जैसा हमारे कांग्रेस बंधु कहते रहे कि पूरे अंतर्राष्ट्रीय स्तर पर उद्योगों में उनकी साख है.
उनकी साख के बारे में हमें बड़ा स्पष्ट है.
अभी हमारे भाई श्री विश्वास सारंग जी ने छापों की बात कही थी, कई तरीके की साख आगे चलती है और मुख्य रूप से मैं कहना चाहूंगा कि इसमें गरीबों के मकान के लिए शहरी क्षेत्रों में ढ़ाई लाख रुपये की राशि का प्रावधान है, जो प्रधानमंत्री आवास योजना का, शिवराज सिंह चौहान जी की आवास योजना का जो ढ़ाई लाख रुपये का प्रावधान था और उसमें भी रतलाम नगर में अक्टूबर 2018 में 3442 मकानों की स्वीकृति बेनिफिशरी लेड स्कीम में केन्द्र सरकार ने दी थी उसकी राशि राज्य सरकार को प्राप्त हो गई परंतु पिछले 8 माह से उन 3442 परिवारों को उस राशि का आवंटन यहां से नहीं दिया गया क्योंकि इसमें जो राज्यांश मिलना था वह राज्य का अंश नहीं मिला है.
मैं यहां पर अवैध कालोनी के बारे में भी अपनी बात को रखना चाहता हूं.
पूरे प्रदेश में 6500 अवैध कालोनियों को शिवराज सिंह जी की सरकार ने वैध किया था उसमें राज्य सरकार ने हाई कोर्ट में अपना पक्ष नहीं रखा, हाई कोर्ट का फैसला विपरीत आया है.
लेकिन आज तक राज्य सरकार के द्वारा कोई इस तरह का कदम नहीं उठाया गया है कि इसके माध्यम से 6500 अवैध कालोनियों के बंधू जो की तकलीफ में थे उनको मूल भूत सुविधाएं कैसे प्राप्त हों, गरीब बस्तियों के लिए जो मकानों की बात है उन गरीब बस्तियों में सड़क, पानी और बिजली किस तरह से प्रदान की जाय.
मैं यहां पर कुपोषण के बारे में भी कहना चाहता हूं कि यह एक महत्वपूर्ण बिन्दू है कुपोषण में राज्य के आंकड़े दिये गये कि कुपोषण में राज्य बहुत आगे है.
रतलाम नगर में मेरे फाउण्डेशन के द्वारा पिछले वर्ष 2300 बच्चों को कुपोषण से मुक्त कराया गया है.
मेरे फाउण्डेशन के द्वारा अभियान चलाया गया और वहां पर 1100 बच्चे कुपोषण से मुक्त हुए हैं.
आज वहां पर केवल 1200 बच्चे कुपोषण से प्रभावित हैं अगर वहां पर अभियान बराबर से चलता तो निश्चित तौर पर पूरा रतलाम शहर कुपोषण से मुक्त होता.
परंतु उस योजना को वर्तमान राज्य सरकार के द्वारा रोक दिया गया है.
मैंने अभी जिलाधीश से जब यह कहा कि मैं फिर से यह अभियान चालू करना चाहता हूं तो जिलाधीश ने कहा कि राज्य सरकार से हमें नीति निर्देश लेना होगा.
यह राजनीति का विषय नहीं होना चाहिए कुपोषित बच्चों को अगर मैं मेरे ट्रस्ट से मेरे परिवार के पैसे से भोजन देता हूं और भोजन देकर उनको कुपोषण से मुक्त करता हूं तो इस तरह की नीति रखना, इस तरह के कार्यक्रमों में अडंगे लगाना यह निश्चित दिखाता है कि कांग्रेस के अंदर सिर्फ राजनीति हैं.
मैं यहां पर यह भी कहना चाहता हूं कि खेल एवं युवा कल्याण में बजट देने की बात की गई है लेकिन बजट की राशि 224 करोड़ से 200 करोड़ हुई है और उद्यानिकी विभाग में भी बजट की राशि कम हुई है मैं यहां पर इस बजट का पूरजोर विरोध करता हूं.
आपने समय दिया धन्यवाद्.
श्री विनय सक्सेना ( जबलपुर-उत्तर )-- माननीय उपाध्यक्ष महोदया आपको बहुत बहुत धन्यवाद देता हूं.
वर्ष 2019-20 के इस बजट का मैं स्वागत करता हूं जो मध्यप्रदेश के एक ऐसे ऊर्जावान व्यक्ति माननीय कमलनाथ जी और माननीय तरूण भनोत जी के द्वारा प्रस्तुत एक ऐसा बजट है जो कि प्रदेश के विकास में नित नये आयाम तय करने का काम करने जा रहे हैं.
यह ऐसे सपने देख रहे हैं यह पिछली सरकार के जैसे सपने नहीं है, जो कि केवल सपने दिखाती भर है.
माननीय कमलनाथ जी के लिए मैं कह सकता हूं कि वह ऐसे सपने देखते हैं जो कि नींद में नहीं आते हैं, बल्कि कमलनाथ जी चाहते हैं कि सपने वह हों नींद में न आये बल्कि सपने वह हैं जिनको पूरा किये बगैर नींद न आये.
मैं माननीय कमलनाथ जी और तरूण भनोत जी को यह भी कहना चाहता हूं कि बहुत कठिन परिस्थितियों में इस सरकार ने बजट पेश किया है, अभी बहुत अच्छी परिस्थितियां नहीं है.
पूर्व वित्त मंत्री जी साफ कहकर गये थे कि हमने तो आपको खाली खजाना दिया है, बहुत बुरे हालात में आप लोग सरकार बनाने जा रहे हैं.
मैं माननीय कमलनाथ जी की हिम्मत, जज्बे का स्वागत करता हूं कद्र करता हूं और उनका स्वागत इन शब्दों के साथ में करता हूं कि कश्ती चलाने वालों ने , जब हार कर दी पतवार हमें, लहर लहर तूफान मिले, और मौज मौज मझधार हमें, फिर भी दिखाया है हमने और फिर दिखा देंगे सबको इन हालातों में भी आता है करना दरिया पार हमें, यह केवल माननीय कमलनाथ जी की हिम्मत है.
उपाध्यक्ष महोदय मेरा मानना है कि कोई भी सरकार जो बजट पेश करती है वह जनता के हितों का बजट होना चाहिए और काम करने का तरीका ऐसा होना चाहिए जैसे कि भौरा होता है.
भौरा जो है वह बहुत जिम्मेदारी के साथ अपना फूल से रस संचित करता है न फूल को तकलीफ होती है और न उसका स्वरूप बिगड़ता है उसी तर्ज पर मध्यप्रदेश की सरकार ने जनता पर कोई नया टैक्स नहीं लगाया है लेकिन बिना बढोतरी किये हुए भी सरकार ने बजट को संतुलित किया है,
विपक्ष का काम है अविश्वास करना.
मैंने भी इनकी पिछली सरकारों को देखा है.
मैंने खुद माननीय शिवराज सिंह जी को देखा है, जो हर शहर में एक नया वादा करते थे.
जिस शहर में जाते थे, उस शहर में कहते थे कि यह मेरा सपनों का शहर है.
एक बार हम लोग भी उनसे मिले, जबलपुर में.
हम लोग एक ज्ञापन लेकर गये थे 300 करोड़ रुपये की योजना का.
शिवराज सिंह जी इतने प्यार से बात करते थे, भरोसा ही नहीं होता कि वे बदल सकते हैं.
इतने अपने पन से गले में हाथ डालते थे, बोले बस 300 करोड़ रुपये की योजना लेकर आये हो, मैं आपको 500 करोड़ रुपये दूंगा.
हम लोग भी बड़े खुश.
हम बोलकर आये कि क्या गजब के मुख्यमंत्री जी है.
उस नगर निगम के हम लोग के वह 5 साल निकल गये, उन्होंने 5 करोड़ रुपये नहीं दिये.
इस तरह के बढ़िया मुख्यमंत्री थे, जो बोलते बहुत थे, पर करते कुछ नहीं थे, लेकिन कम से कम जो मध्यप्रदेश को एक ऐसा मुख्यमंत्री मिला है, छिन्दवाड़ा हम जब जाते हैं, छिन्दवाड़ा की विपक्ष कितनी ही बुराई कर ले, लेकिन छिन्दवाड़ा की बुराई कितना भी विपक्ष कर लें, विपक्ष का धर्म है बुराई करना, लेकिन वास्तविकता उससे परे है.
हम सब भी जब जाते हैं, तो हम सबको भी छिन्दवाड़ा से ईर्ष्या होती है.
हमको लगता है कि क्यों नहीं हमको भी ऐसा नेता मिलता कि जो छिन्दवाड़ा जैसा विकास करा सके.
लेकिन हम सबका सौभाग्य है कि अब पूरे प्रदेश को ऐसा नेतृत्व मिला है कि पूरा प्रदेश माननीय कमलनाथ जी के नेतृत्व से मध्यप्रदेश के जो हालात हैं, अब सुधरेंगे और मुझे लगता है कि एक नया मध्यप्रदेश हमको बहुत जल्दी देखने को मिलेगा, जहां विकास के रास्ते होंगे.
मैं देख रहा हूं, जब विकास के बजट की बात आती है, तो विपक्ष बार-बार कहता है कि हम पहली शुरुआता करते हैं, हम विरोध करते हैं.
मैं आपसे यह भी कहना चाहता हूं कि आज सुबह जब नरोत्तम मिश्र जी बोल रहे थे, तब कुछ लोगों ने, सीसासरन शर्मा जी ने आपत्ति उठाई कि हमारे मुखिया नहीं हैं, लेकिन जब हमारे राजवर्धन सिंह जी ने शुरुआत की, तो मैंने देखा कि विपक्ष के नेता के रुप में भार्गव साहब भी नहीं हैं.
जितने वरिष्ठ नेता उधर के हैं, जब विपक्ष के लोगों ने बोलना शुरु किया, तब वे भी नहीं थे.
तो परम्परा तो दोनों तरफ से चलती है.
मैं देख रहा हूं, यहां पर परम्परा की बात करें, तो सब वरिष्ठ गायब हो जाते हैं. .
श्री गोपाल भार्गव -- उपाध्यक्ष महोदया, मैं पौन घण्टे के लिये गया था. .
श्री विनय सक्सेना -- भाई साहब, आपसे निवेदन है, मैं आपसे कुछ नहीं कह रहा हूं.
हम लोग तो पहली बार आये हैं, थोड़ा सा हमको आप संरक्षण दीजिये.
श्री गोपाल भार्गव -- मैं तो पौन घण्टे के लिये गया था, लेकिन यहां पर पौन घण्टे अपने मुख्यमंत्री जी साहब नहीं बैठे.
श्री विनय सक्सेना -- उपाध्यक्ष महोदया, आप लोग भी गये थे.
मैं कह तो रहा हूं कि वे पौन घण्टे नहीं बैठे और आप आधा घण्टे चले जाते हैं, हर थोड़ी देर में.
बात तो एक ही है और नरोत्तम भैया कहां गये, सुबह से ही गायब हैं और सबको सुनाकर गये हैं.
श्री गोपाल भार्गव -- आज के दिन ये सबसे ज्यादा जिम्मेदारी मेरी, सदन के नेता की और वित्त मंत्री जी की है.
श्री विनय सक्सेना -- बिलकुल है.
मैं तो उम्मीद करता हूं कि आप सबको सुनेंगे.
मैं एक बात और कहना चाहता हूं कि किसी राज्य की उन्नति के और समाज के स्वावलम्बी विकास का जो आधार है, वह सुदूर मजबूत अर्थव्यवस्था है.
किसी भी प्रदेश के लिये आर्थिक एवं वित्तीय प्रबंध प्रणाली ऐसी होनी चाहिये, जो धन के नियोजन के साथ साथ विकासकारी योजनाओं को धन के नियोजन के साथ साकार करने में सक्षम हो.
कृषि, उद्योग, मानव संसाधन के विकास को अघोषित विकास के लक्ष्य प्राप्त करने के लिये आवश्यक है कि वित्तीय पारदर्शिता और राजकोषीय उत्तरदायित्व के सिद्धांत का क्रियान्वयन बड़ी सूझबूझ के साथ हो एवं मजबूत इरादों से किया जाये, जैसा संकल्प माननीय कमलनाथ जी और माननीय तरुण भाई के इरादों से परिलक्षित हो रहा है.
मैं कहना चाहता हूं इन शब्दों से कि माननीय कमलनाथ जी के नेतृत्व में प्रदेश की असली उड़ान अभी बाकी है, माननीय कमलनाथ जी के अरमानों का आसमान अभी बाकी है, अभी तो नापी है मुट्ठी भर जमीं उन्होंने, अभी तो पूरा आसमान बाकी है.
इस तरह से विपक्ष के लोग अभी से हेरान, हताश हो गये हैं.
मेरा मानना है कि कुछ उम्मीद तो करिये.
15 सालों में जो कुछ आपने किया है, उसका परिणाम है कि आज हम लोग यहां से सुबह से सुन रहे हैं कि यह हालात बुरे हैं.
यह जितने हालात बुरे की बात सुबह से आई हैं, कहीं लूट-पाट, रेत उत्खनन की बात आ रही है.
लेनदेन की बात विश्वास जी करते रहे कल.
मैं कहना चाहता हूं कि यह सब जो परिणाम हैं, यह 15 साल के ही तो हैं.
जब आप इन सब बातों का उल्लेख करते हैं, तो जो हम लोग पहली बार आये हैं, तो हमें लगता है कि संस्कृति वहीं की है.
15 साल की लेन-देन की, लूटमार,भ्रष्टाचार की.
मैं यह भी कहना चाहता हूं कि हम लोगों ने जो बजट पेश किया है, उसमें राम वन गमन पथ का भी उल्लेख है, गौवंश का भी ध्यान रखा है.
मैं वित्त मंत्री जी से कहना चाहता हूं कि जब आपने मेट्रो रेल प्रोजेक्ट इन्दौर और भोपाल के लिये रखा है, तो उसमें जबलपुर का भी स्थान होना चाहिये.
इस बात को रिकार्ड में लेना चाहिये.
जहां एक और आपने इसमें युवाओं को मौका दिया है, महिलाओं को मौका दिया है.
युवा स्वाभिमान योजना को मौका मिला है.
मुख्यमंत्री नया सवेरा योजना के लिए 642 करोड़ रुपये रखे गए हैं.
युवा स्वाभिमान योजना में श्री जितू पटवारी जी ने अपने बजट के हिसाब से 150 करोड़ रुपये रखे हैं.
राष्ट्रीय गांधी विधवा पेंशन योजना में 386 करोड़ रुपये का उल्लेख है.
'राइट टू वाटर' में 1 हजार करोड़ रुपये हैं.
जब सीतासरन जी कह रहे थे कि 'राइट टू वाटर' की जरूरत क्या है तो मुनमुन भाई की बात को ध्यान में रखिए, वहां पानी पर रोक लग गई है, अब वे इसका फायदा उठा सकेंगे.
आप ध्यान रखिएगा, उनको सलाह जरूर दीजिएगा.
मुनमुन भाई अभी तकलीफें गिना रहे थे कि मेरे यहां की जो पेयजल योजनाएं हैं, वे सब बंद पड़ी हुई हैं.
इसका फायदा वे अपने अधिकार से ले सकते हैं.
'जय किसान फसल ऋण माफी योजना' में 8 हजार करोड़ रुपये रखे गए हैं.
इंदिरा किसान योजना में 7 हजार 117 करोड़ रुपये और मुख्यमंत्री बागवानी एवं खाद्य प्रसंस्करण योजना में 100 करोड़ रुपये रखे गए हैं.
इसके साथ-साथ मैं कहना चाहता हूँ कि हमारे सभी मंत्रियों ने अपनी-अपनी योजनाओं में कम से कम 40-40 प्रतिशत की बढ़ोतरी पिछले बजट से की है.
चाहे वे हमारे आदरणीय बाला बच्चन जी हों, चाहे गोविन्द सिंह जी हों, आरिफ अकील जी हों, जितू पटवारी जी हों, प्रियव्रत सिंह जी हों, सभी इतने सक्रिय मंत्री हैं, चाहे हमारे प्रदीप जायसवाल जी हों, उमंग सिंघार जी हों, बृजेन्द्र सिंह राठौर जी हों, आदरणीय लखन घनघोरिया जी हों, चाहे तरूण भनोत जी हों, चाहे हुकुम सिंह कराड़ा जी हों, सबने बड़ी जिम्मेदारी के साथ अपने-अपने विभाग का यह बजट बनाया है.
मेरा यह मानना है कि मध्यप्रदेश के इतिहास में यह पहला और ऐतिहासिक बजट होगा, जिसमें आम जनता पर कोई भी नया टैक्स नहीं लगाया गया है.
चंद लाइनें माननीय कमलनाथ जी के लिए कहना चाहता हूँ, जिसके लिए 1 मिनट की अनुमति चाहिए कि-
हर दिल अजीज हैं, ये कमलनाथ हमारे हैं,
दु:खियों के मसीहा हैं, गरीबों के सहारे हैं,
इनकी नजर में दूर-दूर कोई भेदभाव नहीं,
हर कौम, हर समाज से इनको लगाव है,
रखा बजट में हर वर्ग का ध्यान है,
है मध्यप्रदेश में सबसे अलग इनकी शानो बान,
खाली खजाना कर गई थी पहले की जो सरकार,
जो जाते-जाते कर गई थी हम सबको कर्जदार,
वादा है कमलनाथ जी का, गरीबी मिटाएंगे,
हम मध्यप्रदेश को स्वर्ग सा सुंदर बनाएंगे.
जय हिंद, जय भारत, आप सबको भी धन्यवाद.
श्री गोपाल भार्गव -- तरूण जी ने जो शुरूआत की थी, उसका संक्रमण सारे सदन में देखने के लिए मिल रहा है, कविताएं और कव्वालियां पूरे सदन में देखने को मिल रही हैं.
श्री बाला बच्चन -- अभी अनुदान मांगों पर भी देखने और सुनने को मिलेगा.
श्री केदारनाथ शुक्ल (अनुपस्थित)
श्री गिरीश गौतम (देवतालाब) -- माननीय उपाध्यक्ष महोदया, यदि यह बजट जनवरी में आया होता, आपको काम करने का अवसर नहीं मिला होता, तो शायद प्रदेश की जनता आपके द्वारा प्रस्तुत बजट पर कुछ विश्वास करती.
परंतु 7 महीने बीत जाने के बाद जिस तरह से मध्यप्रदेश में किसानों को, नौजवानों को, खेतिहर मजदूरों को, सबको परेशानियों का सामना करना पड़ा है, इन्फ्रास्ट्रक्चर को पूरी तरह से ध्वस्त होते हुए देख रहे हैं.
जिन सड़कों का पैसा बजट में जाकर खाते में चला गया, उनको रूकते हुए देख रहे हैं, इसलिए जनता आपके इस बजट को लोकलुभावन मान सकती है, लोकहित में यह बजट नहीं हो सकता.
इसलिए मैं इस विरोध करने के लिए खड़ा हुआ हूँ.
उपाध्यक्ष महोदया, सत्ता पक्ष के लोगों से एक बात और कहना चाहता हूँ कि मैं विवाद के पक्ष में नहीं हूँ.
विवाद में दो लोग बोलते हैं, दोनों एक-दूसरे की नहीं सुनते.
मैं संवाद के पक्ष में हूँ.
संवाद में एक पक्ष बोलता है, दूसरा सुनता है, फिर उसका कोई परिणाम निकलता है, इसलिए मैं संवाद के पक्ष में हूँ.
आपने बजट भाषण में किसानों के लिए ऋण माफी योजना की शुरुआत की, बताया गया कि ये माफ कर दिया, वह माफ कर दिया.
मैं लंबा चौड़ा भाषण नहीं करूंगा, कुछ रिकार्ड के साथ बात करूंगा.
आपकी फसल ऋण योजना के भीतर से हाड़ी का एक चावल टटोलकर लाया हूँ.
सैकड़ों इस तरह के प्रमाण हैं.
अशोक कुमार मिश्रा, धारा विवागढ़ संधारित किसान क्रेडिट कार्ड ऋण खाते अल्पावधि कृषि परिवर्तित जय किसान फसल ऋण माफी योजना अंतर्गत जिला कलेक्टर द्वारा स्वीकृत राशि 22076 समायोजित कर दी गई है.
यह क्रमांक है रीवा एपीएक्स 23436 दिनांक 11.4.2019. यह ऑर्डर कलेक्टर का है.
जब किसान भाई अपना खाता लेकर जाते हैं उनको कुछ पता ही नहीं चलता.
किसान भाई बैंक में जाकर शाखा प्रबंधक जी को एक आवेदन देते हैं बाकी डिटेल नहीं पढ़ूंगा क्योंकि समय कम है अत: राशि बचत खाता क्रमांक में पास बुक में दर्ज कर अद्यतन स्थिति की जानकारी हमें प्रदान करें.
अब वह किसान भटक रहा है.
एक -एक उदाहरण लेकर आया हॅूं.
इस तरह से न जाने कितने किसान हैं.
जिन किसानों ने धान बेचा.
आप किसानों के हित की बात करते हैं जिसके आधार पर आप जीतकर आए हैं.
आपका समिति प्रबंधक लिखता है जिला प्रबंधक महोदय धान खरीदी केन्द्र सेवा सहकारी समिति चुरहट मनगंवा में किसानों द्वारा धान बिक्री की गई थी.
ईपीओ भी जनरेट हो गया.
ईपीओ क्रमांक 215707 में दर्ज निम्न कृषकों का भुगतान कृषकों के खातों में आज तक नहीं आया जबकि ईपीओ में सफल भुगतान दिख रहा है.
कृषकों में 4-5 का ही नाम है.
क्या यह है किसानों की हितैषी सरकार ?
इसलिए आप कह रहे हैं कि 22 हजार 736 करोड़ रुपए किसानों के हित के लिए बजट में प्रावधान है.
आप चाहते हैं हम उसका सपोर्ट करें.
कैसे सपोर्ट हो सकता है.
दूसरा है बिजली विभाग.
बिजली विभाग में इस समय कटमनी चलती है.
बिजली का बिल देंगे 40 हजार रुपए का.
मैं वह भी लेकर आया हॅूं.
माननीय बाला बच्चन जी, एक नहीं बल्कि सैकड़ों उदाहरण हैं.
उदाहरण के लिए केवल एक मामला लेकर आया हॅूं.
ये है रीवा जिले की डिवीजन मऊगंज वितरण केन्द्र नईगढ़ी कनेक्शन नंबर है 53470872-4-100274 रामबहोर हलवाई.
अब इनका जून का बिल आया है.
जनवरी का बिल है.
दिसम्बर 2018 का है नवम्बर का है.
जब से आपकी सरकार बनी है तब से मैं गिनती कर रहा हॅूं.
फरवरी, मार्च, अप्रैल, मई, जून का बिल है.
सबमें 100-100 यूनिट है.
नवंबर, दिसम्बर, जनवरी, फरवरी, मार्च, अप्रैल, मई में 100-100 यूनिट और जून में 4332 यूनिट हो गया और उसके घर में कनेक्शन है एलबी 1 डोमेस्टिक लाईट एंड फेन मीटर कनेक्शन.
वर्ष 2018-19 हेतु विद्युत दरों में कोई वृद्धि भी नहीं की गई है और 37889 रुपए का बिल है.
वह व्यक्ति तो बिल देखकर ही बेहोश हो गया.
क्या यह नया सवेरा है.
श्री यशपाल सिंह सिसौदिया -- माननीय मंत्री जी, यह नया सवेरा में भी आ रहा है.
श्री गिरीश गौतम -- यह बिल आपके विभाग का है.
यह मेरा बिल नहीं है.
मैं तो प्रमाण के साथ आया हॅूं.
(श्री प्रियव्रत सिंह, ऊर्जा मंत्री की ओर देखकर)
ऊर्जा मंत्री (श्री प्रियव्रत सिंह) -- माननीय उपाध्यक्ष महोदय, मैं यह निवेदन कर रहा हॅूं आप दे दीजिए, हम जॉंच करवा देते हैं.
श्री गिरीश गौतम -- आप जॉंच मत करवाइए.
अभी ये ठीक हो जाएगा.
10 हजार पर 1 हजार, 20 हजार पर 2 हजार, 30 हजार पर 3 हजार रुपए हो जाएगा.
कटमनी है.
ये विभाग में लेकर जाएंगे और सीधे काटकर के 400 रुपए फिर कर देंगे.
श्री प्रियव्रत सिंह -- आप अगर उसे अपने आप ही ठीक कर लेंगे तो मैं नहीं कह सकता, पर मैं जो ठीक करवा सकता हॅूं वह मैं करवा देता हॅूं.
श्री गिरीश गौतम -- माननीय मंत्री जी आप सरकार में हो.
मैं यह कह रहा हॅूं कि इसको चेक करवाओ.
श्री प्रियव्रत सिंह -- वही तो मैं भी कह रहा हॅूं कि इसको चेक करवाओ.
श्री गिरीश गौतम -- माननीय मंत्री जी, मैं कहना चाहता हॅूं.
श्री प्रियव्रत सिंह -- मैं यह निवेदन करना चाहता हॅूं कि इसे आपको मुझे देने की भी आवश्यकता नहीं है.
डीसी स्तर पर बिलों के देयकों के निराकरण की समिति हमने प्रत्येक मंगलवार के लिए गठित कर दी है, आप करवा लीजिए.
श्री गिरीश गौतम -- वहीं तो गड़बड़ हो रहा है.
ये बिल वहां जाकर सुधर जाएगा.
कटमनी जाएगी तो वह बिल सुधर जाएगा, पर सवाल यह है कि जिन्होंने 37 हजार रुपए का बिल दिया बाद में काटकर यदि 400 रुपए का बिल हुआ तो उन अधिकारियों के खिलाफ क्या कार्यवाही करेंगे ?
क्योंकि इसमें सैकड़ों उपभोक्ताओं को इस तरह की परेशानियों का सामना कर पड़ रहा है.
श्री प्रियव्रत सिंह -- आप लिखित में देंगे, तो हम कार्यवाही भी कर देंगे.
श्री गिरीश गौतम -- माननीय मंत्री जी, मैं तो बोल ही रहा हॅूं.
यह रिकॉर्ड हो रहा है.
नंबर सहित बोल रहा हॅूं.
आप जरा नोट कर लें.
श्री प्रियव्रत सिंह -- आप इसे ही दे दीजिए, सुधार करवा देंगे.
आप मुझे दे दें.
मैं करवा देता हॅूं.
श्री गिरीश गौतम -- ठीक है, मैं इसे आपको दे देता हॅूं.
श्री ओमप्रकाश सखलेचा (जावद) -- माननीय उपाध्यक्ष महोदय, यह जो विषय है यह हर जगह 80 प्रतिशत लोगों के पास लिखित में जाकर शिकायतें करवाना.
प्रशासन अपने समूह में चर्चा कर ले कि किसी का अगर गलत बिल निकलेगा तो उसके लिये कोई भी सजा तय कर देंगे, तो भविष्य में ऐसी गल्तियां कम होंगी, नहीं तो प्रशासन कई बार अपने निजी बेनीफिट के लिये बोगस बिल भी बनाकर देता है.
हमें उससे बचना बहुत जरूरी है.
श्री यशपाल सिंह सिसौदिया - उपाध्यक्ष महोदया, यह पॉलिटिकल समितियां बनाई गई हैं.
उपाध्यक्ष महोदया - माननीय सदस्यों से मेरा निवेदन है चूंकि यह बजट पर सामान्य चर्चा हो रही है, किसी पर्टिकुलर विभाग की चर्चा जब विभाग का समय आये तब आप लोग करें, माननीय मंत्री जी उसका जवाब देंगे.
मेरा निवेदन है क्योंकि हमारे बहुत सारे सदस्य पहली बार चुनकर आये हैं और आप जैसे सीनियर सदस्य से हम सबको यह अपेक्षा होती है कि हमारे नये सदस्य आपसे सीखें.
आप सामान्य बजट पर चर्चा करें.
आपका समय दो मिनट का शेष है.
श्री गिरीश गौतम - उपाध्यक्ष महोदया, अभी बीच में कटौती कर दी है, इसलिये मैंने कहा था कि मैं जब बोलूंगा तब मेरा समय अब शुरू करियेगा.
वैसे भी मैं संक्षेप में कर रहा हूं.
मैं ऐसा चाहता हूं कि आसंदी से मुझे हस्तक्षेप नहीं करना पड़े.
मैं सामान्य बजट पर चर्चा कर रहा हूं, मैं अनुदान पर नहीं आया हूं.
यह बिजली विभाग में किसानों का 1,400 का 700 किया है.
माननीय मंत्री जी, मैं बजट का समर्थन कर सकता था, परंतु क्या इस बात की जांच करायेंगे कि किसान के 2 हार्सपावर के मोटर का बिल 7 हार्सपावर और 5 हार्सपावर का आ रहा है ?
आपने एक तरफ 700 कर दिया और उधर 5 हार्सपावर कर दिया तो वह बराबर हो गया.
इसको कोई देखने वाला नहीं है.
यह करने की आवश्यकता है.
तब शायद मैं इसका समर्थन कर सकता था.
दूसरा, स्वास्थ्य के बारे में है.
स्वास्थ्य में एक बड़ा घपला हो रहा है.
यदि स्वास्थ्य विभाग के मंत्री जी हों, तो जरा सुन लेंगे.
एक तो डॉक्टर्स की नियुक्ति नहीं है.
आपने कहा कि मैं इतने रुपये का इंतजाम कर रहा हूं, डॉक्टर लगाऊंगा, प्रायमरी हेल्थ सेंटर में, सामुदायिक में, जिला में, तमाम में, जो बड़ी बात हो रही है उसको ध्यान में रखने की आवश्यकता है और वह यह है कि हर गांव, हर मोहल्ले, चौराहे में जो दुकान लायसेंस की हैं या गैर लायसेंस की हैं, माननीय बाला बच्चन जी, उन दुकानों से कोरेक्स और एक टेबलेट बिकती है और चौराहे में करीब 20 लड़के खड़े हों तो उनकी एक नई जमात कही जाती है कि कोरेक्सी लड़के खड़े हैं.
इसको बचाने की आवश्यकता है.
इसका बजट में उल्लेख करना चाहिये था, यह व्यवस्था होनी चाहिये थी.
उन दुकानों की जांच कौन करेगा ?
कोई जांच करने वाला नहीं है.
इसलिये मेरा यह आग्रह है कि बजट में, अनुदान में जब आयेगा तब आयेगा, मेरा आग्रह यह है कि उन दुकानों की जांच का जिम्मा हमारे पुलिस के अधिकारियों को, हमारे राजस्व के अधिकारियों को, और विभागों को जोड़कर उनको भी अधिकार दिया जाये कि उन दुकानों की जांच करें, छापा मारें.
छापा मारने के लिये ड्रग इंस्पेक्टर है, संभाग का ड्रग इंस्पेक्टर है, वह कितनी दुकानों की जांच करेगा ?
हर महीने प्रत्येक दुकान की जांच करके वह रिपोर्ट जिला कलेक्टर को सौंपे, यह व्यवस्था करने की आवश्यकता है.
इन नौजवान लड़कों को बचाना है.
आपने, पैरा नंबर 18 में युवाओं को सकारात्मक और इस तरफ ले जाने की बात कही है, दूसरी तरफ हम उनको कोरेक्सी बना रहे हैं ?
यह करने की आवश्यकता है.
तीसरा, मैं, आपसे स्कूल शिक्षा के बारे में निवेदन कहरना चाहता हूं.
आप स्कूल खोलेंगे.
स्कूलों का युक्तियुक्तकरण भी कर रहे हैं.
हमारी सरकार की तरफ से भी और इस सरकार में भी, हमारे स्कूल के भीतर मॉडल एक्सीलेंस स्कूल खोले गये.
अब मॉडल में कौन लड़का पढ़कर आता है ?
हम क्या मैरिट बनाकर देते हैं ?
मॉडल स्कूल में जो लड़के एडमिशन के लिये आते हैं वह इंटरव्यू देकर आते हैं.
85 कटऑफ मार्क्स, 87 कटऑफ मार्क्स और वह फर्स्ट क्लास आ ही गया तो क्या फर्क पड़ता है और क्या आप सब नहीं जानते कि यह वास्तविकता है माननीय सरकार के साथियों से मैं निवेदन करना चाहता हूं कि गांव में सरकारी स्कूल में 8 वीं पास करने वाला लड़का ठीक से 'क, ख, ग, घ' लिखना नहीं जानता है.
उससे कह दें कि एक आवेदन लिखकर दे दे, तो नहीं दे सकता है.
उच्च शिक्षा मंत्री (श्री जितु पटवारी) - उपाध्यक्ष महोदया, बिलकुल सही कथन है.
15 साल का आईना आपने दिखाया.
मैं आपको धन्यवाद देता हूं.
15 साल का जो आईना आपने दिखाया, एक सच्चा गॉड भक्त क्या होता है, जनप्रतिनिधि क्या होता है, वह आज उदाहरण पेश किया जा रहा है.
सम्मानित सदस्य का तालियों से स्वागत करिये.
श्री हरिशंकर खटीक - उपाध्यक्ष महोदया, आप स्कूल शिक्षा की बात कर रहे हैं.
आप तो उच्च शिक्षा मंत्री हैं, स्कूल शिक्षा मंत्री से कहलवाइये न.
उपाध्यक्ष महोदया - माननीय सदस्य आप जल्दी अपनी बात समाप्त करें.
आपने दस मिनट से ज्यादा बोल लिया है.
श्री गिरीश गौतम - बीच में टोंका-टांकी कर रहे हैं.
बस 5 मिनट में खत्म कर दूंगा.
उपाध्यक्ष महोदया - 5 मिनट नहीं, आपसे निवेदन है कि 2 मिनट में समाप्त करें.
श्री गिरीश गौतम - उपाध्यक्ष महोदया, मैंने इसीलिये शुरू में ही कहा था कि विवाद नहीं चाहता मैं संवाद चाहता हूं.
हमको करना क्या चाहिये कि एक छोटी सी व्यवस्था आप कर लीजिये .
ऐसे मॉडल और एक्सीलेंस की तर्ज पर स्कूल खोलिये जिसमें थर्ड डिवीजन वाले लड़के हों, जो सबसे कमजोर लड़के हों, उनका एडमीशन करें और उनको पढ़ाकर जब फर्स्ट क्लास लायेंगे तब यह मानेंगे कि शिक्षा में हमने सुधार किया है.
दूसरा एक काम यह करने की आवश्यकता है.
उपाध्यक्ष जी, मेरा समय मत काटियेगा.
गृह मंत्री(श्री बाला बच्चन)-- माननीय उपाध्यक्ष महोदया, आर्थिक सर्वेक्षण की जो रिपोर्ट है, जिसमें प्रायमरी के स्टूडेंट्स, 79 लाख का नामांकन था, वह घटकर 77 लाख हो गए.
मिडिल के 44 लाख में से 43 लाख हो गए हैं.
यह परसों की रिपोर्ट के 2018-19 के आँकड़े हैं.
यह आप लोगों की सरकार का है.
हम इसमें कसावट और सुधार करेंगे और यह जो सरकारी स्कूलों से विश्वास हटा है और क्वालिटी आफ एजुकेशन जो कमजोर हुआ है, जैसे हमने भी देखा है, इस बात को उठाते थे, केमेस्ट्री, फिजिक्स, मैथेमेटिक्स, इंग्लिश, बॉटनी, बायलॉजी, इनके लेक्चरर ही नहीं हैं.
अब यह सरकार सब पूरा करने जा रही है.
श्री गिरीश गौतम-- बहुत बहुत धन्यवाद.
उसके लिए मेरा एक छोटा निवेदन और है.
आप एक समिति बना लो.
नेता प्रतिपक्ष (श्री गोपाल भार्गव)-- उपाध्यक्ष महोदया, 50 हजार संविदा शिक्षकों की व्यापम से परीक्षा हो चुकी है.
पासिंग मार्क्स भी आ गए, सब कुछ हो गया.
आज तक आपने उनके लिए नियुक्ति आदेश नहीं दिए.
आपको अधिकार नहीं है यह सब बातें कहने का.
उच्च शिक्षा मंत्री (श्री जितू पटवारी)-- उपाध्यक्ष महोदया, इसमें दो हिस्से हैं एक तो 50 हजार संख्या का अगर आप कह रहे हैं, क्योंकि आप तो सीनियर सम्माननीय सदस्य हैं. . . .
उपाध्यक्ष महोदया-- माननीय सदस्य को अपनी बात खत्म करने दीजिए.
श्री गोपाल भार्गव-- मैं कह रहा हूँ ना.
आप स्कूल शिक्षा मंत्री से पूछ लें.
श्री जितू पटवारी-- दूसरा व्यापम तो इतना कलंकित कर दिया, मध्यप्रदेश की नई व्यवस्था. . . .
श्री गोपाल भार्गव-- बेकार के तर्क मत दिया करिए.
आपने परीक्षा ली है.
आपके समय में परीक्षा हुई और रिजल्ट आया.
आज की तारीख तक उनको नियुक्ति नहीं मिली.
आप विषय को पूरा मालूम तो कर लिया करें.
जन जातीय कार्य मंत्री (श्री ओमकार सिंह मरकाम)-- माननीय उपाध्यक्ष महोदया जी, हमारे नेता प्रतिपक्ष बहुत विद्वान हैं और चाहते हैं कि व्यापम में कार्यवाही हो ताकि पूर्व मुख्यमंत्री जी के, जो किनारे बैठे रहते हैं, आपकी विद्वता को प्रणाम करता हूँ.
(हँसी)
उपाध्यक्ष महोदया-- माननीय सदस्य अपनी बात पूरी करें.
काफी वक्ता हैं.
श्री गिरीश गौतम-- उपाध्यक्ष महोदया, इसलिए मेरा आग्रह यह है कि कोई समिति बनाइये, विशेषज्ञों की समिति बनाइये.
दूसरे प्रदेशों में, खास तौर पर केरल का, बंगाल का, जहाँ सौ प्रतिशत शिक्षा है वहाँ का अध्ययन करके आएँ.
उनकी रिपोर्ट पर अमल करिए यह मैं स्कूल के संबंध में यह कहना चाहता हूँ.
उपाध्यक्ष महोदया, एक ट्रांसफर उद्योग की बार बार चर्चा हो रही है और ट्रांसफर शायद पंचायत मंत्री बैठे होते तो सुन लेते.
भाई अब तो ट्रांसफर किसके होने लगे.
सरपंच का भी ट्रांसफर कर दिया.
मध्यप्रदेश शासन प्रशासन विभाग, यह कलेक्टर का हमारे रीवा जिले का ऑर्डर है, 5.7.2019 का.
इसके कॉलम नंबर 13 में श्री बिहारी लाल पटेल, शिवपुरवा पंचायत का, सचिव के बतौर रजगवां ट्रांसफर किया गया और यह बिहारी लाल पटेल उस ग्राम पंचायत का सरपंच है और. . . .
श्री यशपाल सिंह सिसौदिया-- वक्त है बदलाव का.
श्री गिरीश गौतम-- वहाँ की जे. आर. एस. है विभा द्विवेदी, जो प्रभारी सचिव है और यह बिहारी लाल सरपंच है.
यह हो गया.
आपकी जो ट्रांसफर नीति बनी, इसमें यह है कि जो खाली स्थान होगा वहीं होगा पर एक इसी में पंचायत में जो सूची आई, यह देवरी सिग्राम में अलरेडी जयप्रकाश सिंह वहाँ सचिव मौजूद हैं.
वहाँ पर एक दूसरा सचिव भेज दिया गया, श्री दिग्विजय सिंह को.
अब एक पंचायत में दो दो सचिव संभालेंगे.
अब किसी का हो जाए हम लोगों का ट्रांसफर मत कर देना भैय्या, इसलिए मैं अंतिम बात करते हुए कहना चाहता हूँ कि जब यह बात आई कि भैय्या आप ईमानदारी से बोलें तो मैं तुलसीदास जी की एक चौपाई आपको सुनाना चाहता हूँ—
सचिव, बैद, गुरू तीन जन प्रिय बोलें भय आस,
राज, धर्म, तन, तीन के होय बैगेही नाश.
इसका अर्थ यह है कि सचिव, मतलब सहायक, बैद मतलब डॉक्टर, गुरू मतलब शिक्षा देने वाला.
ये तीनों प्रिय, भय से बोलें, यदि कोई आशा से, तो राज, धर्म, तन, तीन के, राज का मतलब सरकार जाएगी, धर्म जाएगा, तन, शरीर, जाएगा.
अभी तरुण भनोत जी नहीं हैं मेरे मित्र हैं मैं उनको भी एक बात बता देता क्योंकि उन्होंने चाणक्य की नीति से शुरू किया था तो एक बात हमेशा याद रखने की आवश्यकता है.
धर्म की राजनीति मत करो.
पर धर्म आधारित नीति का राज करो और हमेशा एक बात याद रखना.
खास तौर पर बाला बच्चन जी से कहना चाहता हूँ.
तुलसी संत सुअम्ब तरु फूलि फरहि पर हेत जितते ये पाहन हने उतते वे फल देत
संत मतलब साधु, सुअम्ब मतलब आम का पेड़, इन दोनों की गति एक समान होती है.
संत हमेशा आशीर्वाद ही देगा वह आपके खिलाफ नहीं जाएगा.
उसी तरह से आम के पेड़ पर पत्थर मारेंगे तो वह भी आपको फल ही देगा.
सरकार को इस भाव से काम करना चाहिए.
मैं समझता हूँ इस मध्यप्रदेश के विकास में हम सभी को मिलकर काम करना चाहिए.
मैं बजट का इसलिए विरोध करता हूँ कि आपका बजट रीवा विरोधी है.
ऐसा मैं इसलिए कह रहा हूँ कि रीवा की 8 विधान सभा सीट में से आपको एक भी नहीं मिली है, लोकसभा सीट भी नहीं मिली.
शायद आप उस बैर का पालन कर रहे हैं.
लेखा शीर्ष 5054 में 567 सड़कों के लिए प्रावधान है उसमें रीवा का नाम ही नहीं है.
इसलिए मैं इसे रीवा विरोधी बजट साबित करते हुए इसका विरोध करना चाहता हूँ. धन्यवाद.
श्री प्रवीण पाठक (ग्वालियर दक्षिण)--माननीय उपाध्यक्ष महोदया, आपने 16 वें 17 वें नंबर पर अवसर दिया इसके लिए धन्यवाद.
आज तुलसीदास जी को भी सुन लिया.
कौटिल्य की नीति को भी समझ लिया.
उपाध्यक्ष महोदया, मैं आपको विशेष रुप से धन्यवाद इसलिए देना चाहता हूँ कि 16 वें 17 वें नंबर पर जाने के बाद फर्स्ट टाइमर की दुकान में कुछ बचता नहीं है.
जब विशेषकर सत्तापक्ष की तरफ से ओपनिंग बेटिंग कर रहे हों राजवर्धन सिंह दत्तीगांव जी और हमारे नेता कुणाल चौधरी जी. शेर-शायरी के अलावा कुछ बाकी नहीं रहता है.
मैं बचपन में मुंगेरीलाल को पढ़ा करता था.
दो लाइनों के साथ मैं शुरु करना चाहता हूँ.
बड़ा गुरुर था छत को अपने छत होने पर,
एक मंजिल और बनी और छत फर्श हो गई.
माननीय उपाध्यक्ष महोदया, मैं बता रहा था कि मैंने बचपन में मुंगेरीलाल को खूब पढ़ा.
काल्पनिक तौर पर ऐसा लगता था कि मुंगेरीलाल ऐसा होगा, मुंगेरीलाल वैसा होगा.
परन्तु मैं जब भी सत्र में आता हूँ तो कई मुंगेरीलाल मुझको दिख जाते हैं जो बार-बार यह कहते हैं कि आने वाले समय में हम लोग सरकार फिर गिराने वाले हैं.
हम तो 120 ही रहे आप 109 से घटकर 108 हो गए हैं.
स्वप्न बहुत सुन्दर होते हैं लेकिन क्षण में मिट जाते हैं
जैसे क्षणभंगुर है जीवन वैसे ही सपने होते हैं
स्वप्न देखना है तो देखो लेकिन सोच-समझकर देखो
सपने बड़े क्रूर होते हैं, सपने सदा चूर होते हैं.
माननीय उपाध्यक्ष महोदया,
वक्त की कैंचियां क्या कतरेंगी पर हमारे,
हम परों से नहीं हौंसलों से उड़ा करते हैं.
श्री गोपाल भार्गव--उपाध्यक्ष महोदया, मैं फिर कह रहा हूं कि ऐसा लग रहा है कि कव्वालियों, गीतों, शेरो-शायरियों का यह बजट है.
पाठक जी अब तो पर्याप्त हो गईं अब आप बजट पर बोलना शुरु कीजिए.
श्री प्रवीण पाठक--उपाध्यक्ष महोदया, यह लाइनें सिर्फ कविता की लाइनें नहीं हैं.
यह पंक्तियां हमारे मध्यप्रदेश के मुख्यमंत्री एवं उनके सामर्थ्यवान नेतृत्व में निरन्तर आगे बढ़ रहे मंत्रिपरिषद् की ओर मेरी कृतज्ञता है.
यह माननीय मुख्यमंत्री जी के सुदीर्घ राजनीतिक अनुभव, उद्योग एवं व्यापार जगत में सक्रिय संबद्धता की उत्तम परिणीति ही है कि कल इस प्रदेश के खजाने को सम्हाल रहे, हमेशा मध्यप्रदेश के गौरवशाली स्वर्णिम भविष्य के सपने देखने वाले हमारे माननीय वित्त मंत्री जी ने जो बजट इस सदन के माध्यम से प्रस्तुत किया वह बजट प्रदेश सरकार की क्षमता, शक्ति, सेवा, संकल्प और समर्पण को दिखाता है.
श्री यशपाल सिंह सिसौदिया--विजय भाई आप वहां पर बैठे रहो.
आप फर्स्ट हाफ में भी बैठे थे सेकेण्ड हाफ में भी बैठे हैं.
आप वहां बिलकुल बैठिए हमारी शुभकामनाएं हैं.
श्री बाला बच्चन-- हम से ज्यादा मुख्यमंत्री जी की सीट की चिन्ता आप कर रहे हैं यह बड़ी खुशी की बात है.
आपने दूसरी तीसरी बार टोका था तब भी वह वहीं बैठे थे.
श्री यशपाल सिंह सिसौदिया-- हम चिंता नहीं कर रहे हैं.
व्यवस्था की बात आ रही है.
श्री बृजेन्द्र सिंह राठौर-- यशपाल जी आपके साथ जो अन्याय हुआ है हम आपके साथ हैं.
आप लोगों ने बहुत गलत किया कि चार बार के विधायक को मौका नहीं दिया.
श्री प्रवीण पाठक-- उपाध्यक्ष महोदया, बहुत तकलीफ होती है.
जब सदन में हम बैठते हैं ऐसा लगता है कि पूरे 15 साल का सारा ठीकरा हमारी 6, 7 माह की सरकार के सर पर ही फोड दिया जाता है.
गिरीश गौतम जी को सुनता हूं वह यहां सलाह देते हैं कि स्कूल खुलना चाहिए, चेतन्य काश्यप साहब को सुनता हूं वह पूछते हैं कि स्ट्रीट लाईट कौन जलाएगा तो मुझे आत्मिक तौर पर बहुत दुख होता है कि 15 साल से ऐसा क्या हो रहा था, आप लोग ऐसा क्या कर रहे थे कि आपको यह प्रश्न हम सब से पूछने की आवश्यकता पड़ी.
यह सर्वविदित है कि पिछली सरकार ने हमारी सरकार को विरासत में एक लाख अस्सी हजार करोड़ रुपए का कर्ज दिया है.
मात्र 6 माह के अल्प कार्यकाल में हमारी सरकार ने, हमारे वित्त मंत्री जी ने, हमारे यशस्वी मुख्यमंत्री जी ने अपने वित्तीय प्रबंधन के फलस्वरूप अभी तक के सबसे बड़े बजट दो लाख तैंतीस हजार छ: सौ करोड़ रुपए का विनियोग प्रस्तुत किया है.
राजस्व प्राप्तियों के लिए एक लाख उन्नयासी हजार तीन सौ त्रेपन करोड़ का लक्ष्य निर्धारित किया है.
यह तथ्य तब और भी महत्वपूर्ण हो जाता है जब राज्य सरकार द्वारा कोई भी जनता पर कोई भी नवीन कर न लगाया जाए और न ही वर्तमान कर ढांचे में सुदृढ़ और नॉन टैक्स राजस्व में वृद्धि के माध्यम को यह शासित कार्य करके दिखाया है.
यह बजट मध्यप्रदेश का जलवा है.
जे फॉर जल, ए फॉर अन्नदाता, एल फॉर लाभ, व्ही फॉर विकास और ए फॉर अध्यात्म.
इन पांचों तत्वों को समेटकर सरकार इस प्रदेश के भविष्य को स्वर्णिम बनाकर ही दम लेगी, यह मेरा पूर्ण विश्वास है.
उपाध्यक्ष महोदया, आज जल की भयावह समस्या पूरे विश्व में है.
दक्षिण अफ्रीका का एक शहर जोहान्सबर्ग में तो स्थिति यह है कि वहां पीने के लिए पूरे शहर में पानी ही नहीं है.
मैं माननीय मुख्यमंत्री महोदय, माननीय वित्त मंत्री महोदय को हृदय से धन्यवाद देता हूं, साधुवाद देता हूं कि उन्होंने प्रदेश को जल अधिकार दिया.
यह प्रारूप जो माननीय वित्त मंत्री जी ने प्रस्तुत किया है.
मुझे लगता है कि मध्यप्रदेश में गरीब लोगो के लिए आम लोगों के लिए एक मील का पत्थर साबित होगा.
एक हजार करोड़ रुपए के इस अमूल्य उपहार से न केवल पानी के सोर्स पुनर्जीवित होंगे बल्कि ग्रामीण जनता को भी चार हजार तीन सौ छियांसठ करोड़ रुपए के प्रस्तावित प्रावधान से इस मध्यप्रदेश को मुक्ति मिलेगी.
मैं तो धन्यवाद करता हूं.
मेरी इस प्रदेश सरकार को जो उन्होंने मां नर्मदा की पवित्रता को बनाए रखा साथ ही अन्य पतित पावन नदियों की भी चिन्ता की.
वरना पुरानी सरकार ने तो मां नर्मदा का आंचल छलनी कर दिया था और बहुत दुख के साथ मुझे यह बोलना पड़ता है कि आप लोगों ने तो पौधों को लगाने के नाम पर भी घोटाले का विश्व कीर्तिमान पुरानी सरकार में रच दिया था.
उपाध्यक्ष महोदया, प्रदेश को लाभ के पद पर आगे बढ़ाने के लिए बदहाल लुटे हुए खजाने को फिर से भरने और मध्यप्रदेश की जनता को पूरा करने के लिए एक हजार बारह करोड़ रुपए का जो औद्योगिक प्रावधान किया है वह इस राज्य के विकास के पहियों को इतनी तेज गति से दौडा़एगा कि हमारा मध्यप्रदेश जल्द ही भारत में नंबर एक पर आएगा.
माननीय उपाध्यक्ष महोदया, मध्यप्रदेश की जनता के सपनों को पूरा करने के लिए निवेश, सिंगल खिड़की प्रणाली, करों में लचीलापन और स्वदेशी उत्पादों की ब्रांडिंग जैसे जो कदम इस बजट में उठाये गए हैं मुझे लगता है कि मुझ जैसे युवा विधायक को यह आशान्वित करता है कि 15 वर्षों से तड़पता, कराहता, बदहाल अर्थव्यवस्था को सहता मध्यप्रदेश अब खुशहाल सरकार के हाथ में है.
मुझे तकलीफ तब होती है जब हमारे विपक्ष के साथियों को जलेबी बेचने पर भी तकलीफ होती है, भिण्ड के पेड़े के नाम पर भी तकलीफ है, जब महेश्वर की साड़ी का नाम आता है तो उसमें भी तकलीफ है.
हम यह बचपन से देखते आ रहे हैं कि जब-जब इस देश में क्रांति आई है भारतीय जनता पार्टी ने उसका पुरज़ोर विरोध किया है.
चाहे कंप्यूटर की क्रांति हो चाहे लिब्रलाइजे़शन (उदारीकरण) का जमाना हो या ग्लोबलाइजे़शन (भूमण्डलीयकरण) का जमाना हो.
माननीय उपाध्यक्ष महोदया, हमारी मध्यप्रदेश की यह सरकार दिक्कतों, कठिनाइयों और परेशानियों को चीर कर अल्प कार्यकाल में जिस गति से आगे बढ़ रही है उसकी बानगी मध्यप्रदेश सरकार का बजट साफ-साफ दिखाता है.
हमारे विपक्ष के मित्र भी बजट की खूबियों से आश्चर्यचकित हैं, यह अलग बात है कि विपक्ष का काम होता है विरोध करना और यह सिर्फ दिखावे का विरोध है अन्यथा वे भी जानते हैं कि सरकार ने आदिवासी भाइयों, अनुसूचित जातियों के कल्याण के लिए, माताओं-बहनों-युवाओं के विकास के लिए, मजदूर भाइयों के रोजगार के लिए, जंगल-उद्यानों की संरचना और उत्थान के लिए, पंचायत एवं ग्रामीण विकास के लिए हजारों-करोड़ की राशि का खजाना खोल दिया है.
माननीय उपाध्यक्ष महोदया, मध्यप्रदेश सरकार का यह बजट एक मजबूत, दमदार, ताकतवर, वचनबद्ध, जनता की अपेक्षाओं को, उनके सपनों को, उनकी उम्मीदों को पूरा करने वाला है.
यह एक आहट है उस सूर्य की, तेजसमयी किरण की जो 15 वर्ष के ग्रहण को चीर कर अपनी रोशनी से मेरे महान मध्यप्रदेश को ऊर्जावान करेगी, प्रकाशवान करेगी, गतिशील करेगी, तेजस्वी करेगी और ओजस्वी करेगी.
(मेजों की थपथपाहट)
माननीय उपाध्यक्ष महोदया, मैं पुन: विकास के पुरोधा, शांति व क्रांति के अग्रदूत, आदरणीय मुख्यमंत्री महोदय एवं अर्थशास्त्र की जटिलताओं को विकास, समृद्धि एवं तरक्की की सरलता में बदलने वाले माननीय वित्त मंत्री महोदय का आभार प्रकट करता हूं और यदि अंत में मैं ये दो पंक्तियां नहीं बोलूंगा तो मुझे लगता है कि मेरी बात अधूरी रह जायेगी जो कि वर्तमान में सबसे अधिक प्रासंगिक है.
बार-बार माननीय मुख्यमंत्री जी एवं वित्त मंत्री जी के लिए यह बात उठती है तो मैं बहुत स्पष्ट तौर पर बोलना चाहूंगा कि-
'अपने हिस्से की रोशनी वो साथ लाता है,
जुगनू कभी चांद का मोहताज नहीं होता.'
(मेजों की थपथपाहट)
श्री बहादुर सिंह चौहान (महिदपुर)- माननीय उपाध्यक्ष महोदया, बजट पर पक्ष और विपक्ष की ओर से काफी चर्चा हो चुकी है.
मैं इस बजट का विरोध करते हुए अपनी बात रखना चाहूंगा.
पूर्व के वक्ताओं ने कहा कि इस बजट की तुलना पूर्व सरकार के बजट से की जाये.
हम लोगों ने इस बजट का अध्ययन किया और पूर्व की सरकार के बजट का भी अध्ययन किया है.
पूर्व सरकार की एक बहुत ही महत्वपूर्ण योजना है- 'मुख्यमंत्री मेधावी छात्र योजना' इस योजना के अंतर्गत मध्यप्रदेश के वे छात्र और छात्रायें जो कक्षा बारहवीं में 70 प्रतिशत या उससे अधिक अंक लेकर आते हैं उनकी कक्षा बारहवीं के बाद की उच्च शिक्षा चाहे एम. बी. बी. एस. हो, चाहे इंजीनियरिंग हो उसका पूरा खर्च मध्यप्रदेश की सरकार उठाती है.
पूर्व की सरकार ने इस योजना के लिए 1 हजार करोड़ रूपये का प्रावधान किया था और इस बजट में इस सरकार ने मात्र 150 करोड़ का प्रावधान किया है.
वित्त मंत्री जी यहां बैठे हुए हैं मध्यप्रदेश के युवा छात्र-छात्राओं के भविष्य पर यह कुठाराघात है.
850 करोड़ रूपये की कमी इस योजना के अंतर्गत, इस बजट में की गई है.
मुख्यमंत्री तीर्थ दर्शन योजना, इसमें चाहे अजमेर शरीफ हो या रामेश्वरम हो, इसमें हमारे प्रदेश के वृद्धजनों को तीर्थ करवाने के लिये पूर्व सरकार ने 200 करोड़ रूपये का प्रावधान किया था और इस सरकार ने इस बजट में मात्र इस योजना में 6 करोड़ रूपये का प्रावधान किया है जो ऊंट के मुंह में जीरा के समान है, यह सरकार है.
स्वच्छ भारत अभियान में पूर्व सरकार के बजट से 100 करोड़ रूपये की कमी इस सरकार ने इस बजट में की है.
सबसे बड़ी बात मैं कहना चाहता हूं कि जिस अनुसूचित जाति और जनजाति के वोटों के बल पर यह सरकार बनी हैं, उसमें अनुसूचित अनूसूचित जाति और जनजाति वर्ग के विद्यार्थियों को नि:शुल्क शिक्षा व्यवस्था के अंतर्गत 450 करोड़ रूपये का प्रावधान किया था, उसको इस सरकार ने खत्म कर दिया है.
अनुसूचित जाति और जनजाति वर्ग के विद्यार्थियों को पढ़ाने के लिये नि:शुल्क प्रावधान पूर्व की सरकार ने किया था, उसमें इस सरकार ने एक रूपये का प्रावधान नहीं किया है.
यह सरकार अनुसूचित जाति और अनुसूचित जनजाति विरोधी सरकार है.
मैं आगे कहना चाहता हूं कि इस मध्यप्रदेश में ऊर्जा विभाग, जल संसाधन विभाग और कृषि विभाग अपने आप में बहुत ही महत्वपूर्ण विभाग हैं.
अगर मध्यप्रदेश का विकास संभव है तो इन तीनों विभागों के को-ऑर्डिनेशन से ही संभव है.
उपाध्यक्ष महोदया, मैं कहना चाहता हूं कि पूर्व की सरकार ने मुख्यमंत्री स्थायी पंप कनेक्शन योजना चालू की थी, वह बहुत महत्वपूर्ण योजना थी, जिसके अंतर्गत मध्यप्रदेश का कोई भी कृषक 5500 रूपये प्रति हार्स पॉवर में यदि किसी को पांच हार्स पॉवर का कनेक्शन लेना है तो उसको 5500 रूपये में से 2750 और 1000 और इस प्रकार 3750 रूपये में अपना निजी ट्रांसफार्मर 6 पोल लगवाकर ले सकता था.
उसमें शासन के ढाई लाख रूपये खर्च होते थे और अब यह योजना इस सरकार ने पेंडिंग कर दी है.
मध्यप्रदेश के किसानों के हजारों-लाखों आवेदन वितरण केन्द्रों पर और डी लेवल पर यह पैसा जमा है और या तो उस योजना को बंद कर रहे हैं, ना ही उन किसानों का ट्रांसफार्मर स्थापित करने के लिये कुछ किया जा रहा है.
उपाध्यक्ष महोदया, मैंने वित्त मंत्री जी का भाषण मैंने पढ़ा है और इन्होंने कंडिका क्रमांक- 2 में कहा है कि इस सरकार को काम करने के लिये मात्र 128 दिन मिले हैं.
इस बात को हम स्वीकार करते हैं.
उपाध्यक्ष महोदया, मैं आपके माध्यम से वित्त मंत्री जी से जानना चाहता हूं क्योंकि इन्होंने कंडिका क्रमांक-59 में कहा है कि हमने 6-7 महीने में ही 27 उच्च स्तरीय ब्रिजों का निर्माण पूर्ण किया है.
मैं पूछना चाहता हूं कि इनकी स्वीकृति किसकी थी ?
मैं वित्त मंत्री जी कहना चाहता हूं कि मेरे क्षेत्र में मैंने 6 पुल बनाये हैं.
महाकाल की नगरी उज्जयनी से जो मोक्षदायिनी क्षिप्रा नदी जो बहकर जाती है, वह महिदपुर में जाती है.
हमने तीन ब्रिज क्षिप्रा नदी पर बनाये और छोटी कालीसिंध नदी पर हमने 3 पुल बनाये हैं.
कम से कम एक ब्रिज को बनाने में कम से कम 18 माह का वक्त दिया जाता है, तो इस सरकार ने 27 ब्रिज कहां से बना दिये, यह तो भारतीय जनता पार्टी की के समय की स्वीकृति है.
यह आपको स्वीकार करना चाहिये.
यह आपके समय में स्वीकृत नहीं हुए हैं.
श्री रामपाल सिंह:- इनका कहना यह है कि जो कार्य पूर्व में स्वीकृत हुए हैं, उनको नहीं लेना था,वित्त मंत्री जी. हम अभी आपको पूरी सूची देंगे, कई विधायकों ने दी है, काम हो चुके हैं आप उनको प्रस्तावित कर रहे हैं, यह जरा आप लिख लीजिये.
श्री बहादुर सिंह चौहान:- माननीय कराड़ा जी बैठे हैं, इनका विभाग बहुत ही महत्वपूर्ण है और हमारे मालवा जिले बहुत अच्छे कृषक हैं और बहुत ही सीनियर व्यक्ति हैं.
इन्होंने पैरा क्रमांक-67 में कहा है कि इस प्रदेश में 31 वृहद योजनाएं, 57 मध्यम योजनाएं और 441 लघु योजनाएं हैं इनका कार्य पूर्णता की ओर है.
मैं इस बजट भाषण में पूछना चाहता हूं कि क्या इस सरकार की एक भी स्वीकृति है.
क्या कभी साधिकार समिति की बैठक हुई है.
यह पूरी की पूरी भारतीय जनता पार्टी की सरकार की योजनाएं हैं.
यह जितने रोड़ को गिना रहे हैं यह रोड़ भी भारतीय जनता पार्टी की सरकार के समय के बनाये हैं तथा स्वीकृत हुए हैं.
उस समय के बजट के हेड में भी हैं.
आपने इस बजट को पूर्व की सरकार के आंकड़ों को लेकर किया है.
पूर्व सरकार के स्वीकृत कार्यों का श्रेय आपकी सरकार को जाएगा, इसमें हमको आपत्ति नहीं है, लेकिन नये काम की एक भी योजना इस सिंचाई विभाग, लोक निर्माण विभाग में स्वीकृत नहीं की गई है.
मैं जय किसान ऋण माफी के बारे में बताना चाहता हूं.
मैं इसमें मध्यप्रदेश की बात न करते हुए सिर्फ मेरे उज्जैन जिले की बात सदन में करना चाहता हूं.
जय किसान फसल ऋण माफी योजना जब प्रारंभ हुई तब हरे, सफेद, गुलाबी फार्म भरवाये गये थे.
उपाध्यक्ष महोदया, इसमें नोडल अधिकारी पंचायत एवं ग्रामीण विकास विभाग को बनवाया गया था.
उज्जैन जिले में हरे फार्म 1 लाख 44 हजार 225 आये, सफेद फार्म 36 हजार 383 आये, गुलाबी फार्म 1712 आये.
कुल फार्म 1 लाख 97 हजार 620 उज्जैन जिले में आये.
मैं एक ही जिले की बात कर रहा हूं तब आप पूरे प्रदेश की योजना को समझ जाएंगे.
मैं प्रमाण के साथ हस्ताक्षर करवा के लाया हूं.
इसमें 1 लाख 97 हजार 620 फार्म आये उज्जैन जिले में जिला सहकारी केन्द्रीय बैंक मर्यादित द्वारा 783.40 करोड़ रूपये का कर्ज किसानों को दिया गया.
नर्मदा-झाबुआ ग्रामीण बैंक से 295.53 करोड़ रूपये का ऋण दिया गया इसमें राष्ट्रीयकृत बैंकों द्वारा 1806.14 करोड़ रूपये दिया गया.
इस प्रकार उज्जैन जिले में कुल किसानों को 2 हजार 885.7 करोड़ रूपये का ऋण है.
इसमें मेरा उत्तर आ ही गया है कि इन्होंने कुल ऋण माफ कितना किया है.
156 करोड़ का इस प्रकार से उज्जैन जिले में 2729 करोड़ रूपये का ऋण माफ करना बकाया है.
मैं आंकड़ों के साथ बात कर रहा हूं.
तो मध्यप्रदेश के कितने जिलों में कितने का ऋण माफ करना बकाया होगा, मेरा यह कहना है.
जब यह योजना प्रारंभ हुई तो मध्यप्रदेश के 55 लाख किसानों के 54 हजार करोड़ रूपये तथा प्रत्येक किसान पर 2 लाख रूपये के ऋण माफ करने हैं.
उपाध्यक्ष महोदय, अंत में यह बात कहना चाहता हूं कि यह सरकार यह बनकर आयी है मेरे पास में 85 प्रतिशत ग्रामीण क्षेत्र है.
मध्यप्रदेश में आपके 114 विधायक जीतकर के आये हैं.
उसमें से 80 प्रतिशत इसी योजना के कारण आपको मध्यप्रदेश में किसानों ने वोट दिये हैं.
मैं आपसे आग्रह कर रहा हूं कि महाकाल को साक्षी रखकर आप सब काम रोक दो जो किसानों के लिये घोषणा आपने की है वह पूर्ण कर दें नहीं तो अगले चुनाव के समय पूर्ण रूप से मध्यप्रदेश से साफ हो जाएंगे.
यह सरकार किसान विरोधी सरकार है.
किसानों को खाद, बीज नहीं मिल रहा है.
यह जय किसान फसल माफी योजना से पूरे प्रदेश में अव्यवस्था हो गई है.
यह बात आगे मांगों की चर्चा में भी रखूंगा.
आपने समय दिया धन्यवाद.
श्री आरिफ मसूद(भोपाल मध्य) - माननीय उपाध्यक्ष महोदय, धन्यवाद.
बहुत देर से हम सभी की बातें सुन रहे थे और विपक्ष सरकार की कमियां निकाल रहा है.
मध्यप्रदेश सरकार का जो बजट आया है उस बजट के लिए मैं माननीय मुख्यमंत्री जी को और माननीय वित्त मंत्री जी को धन्यवाद देता हूं.
पहली बार सदन में आने का अवसर मिला.
वर्षों सड़कों पर आंदोलन करते समय हमने मांगों को उठाने का जब प्रयास करते थे तो सोचते थे कि सदन में क्या होता होगा.
पिछले 15 साल की एक सरकार भी देखी, उसका कार्यकाल भी देखा.
मैं माननीय मुख्यमंत्री जी को और माननीय वित्त मंत्री जी को धन्यवाद देना चाहूंगा.
जब अनुपूरक बजट आया उस बजट में जब वित्त मंत्री जी ने प्रस्ताव पढ़े तो उस समय अल्पसंख्यक विभाग के लिए बहुत सारी कम चीजें मुझे दिखी तो मैंने धन्यवाद देते हुए कहा था कि माननीय मुख्यमंत्री जी और माननीय वित्त मंत्री जी इस ओर ध्यान देंगे और इन विभागों का ख्याल करेंगे.
आज दिल की गहराइयों से धन्यवाद देता हूं, शुक्रिया अदा करता हूं इस सरकार का और बताना चाहता हूं सदन को, कि जब पहले क्योंकि बातें करना कि सबका साथ - सबका विकास यह कहना आसान है, करना बहुत कठिन है और यह करने का साहस कमलनाथ जी ने दिखाया और वित्तमंत्री जी ने दिखाया इसलिए उनको धन्यवाद कि वाकई में उन्होंने सबका साथ और सबका विकास कर दिया.
जब हमारी पूर्व कांग्रेस सरकार थी तो भोपाल में हमारी मसाजिद कमेटी का जो बजट होता था वह मात्र 84 लाख रूपए था.
15 साल में मात्र 30 से 40 लाख की वृद्धि हुई होगी और यह बजट 1 करोड़ 33 लाख पर पहुंचा.
मैं आज इस सरकार को धन्यवाद देना चाहता हूं कि जब मैंने आग्रह किया तो इस सरकार ने दरियादिली दिखाई और सबका साथ - सबका विकास को पूरा करते हुए 3 करोड़ 75 लाख रूपए बढ़ाए जो एक साहसिक कदम है.
हज कमेटी का बजट 40 लाख होता था, जब पूर्व कांग्रेस की सरकार थी, मात्र 15 साल में यह 10 लाख बढ़ा था.
मैं आज इस सरकार को धन्यवाद देना चाहता हूं कि यह बजट भी 1 करोड़ 80 लाख रूपए तक बढ़ा.
अल्पसंख्यक आयोग का भी बजट बढ़ा.
एक अल्पसंख्यक बच्चों को खेल का पुरस्कार मिलता था, सेवा पुरस्कार वह लगभग 20 लाख रूपए का था, पहली बार हमारी सरकार ने इसको उठाया और उसको 48 लाख रूपए किया उसके लिए भी मैं माननीय मुख्यमंत्री जी और माननीय वित्त मंत्री जी को धन्यवाद देना चाहता हूं.
अभी बात हो रही थी एस. सी. एस. टी. की लगभग इस वर्ग के लोगों को भी 241 करोड़ की अधिक राशि इस बजट में दी है.
यह बात सिर्फ कमलनाथ जी की सरकार ने करके दिखाया.
बहुत सारे हमारे विपक्ष के साथी चले गए जो दिन में बात कर रहे थे. डा. शर्मा जी मौजूद हैं, उन्होंने बात कही थी शिक्षा के बारे में.
प्रधानमंत्री जी का अक्सर भाषण सुनते हैं टी. वी. में और अल्पसंख्यक वर्ग के लिए भी सुनते है कि मैं चाहता हूं कि इस हिन्दुस्तान के अल्पसंख्यक वर्ग के एक हाथ में कम्प्यूटर हो और एक हाथ में कुरान.
सुनने में बहुत अच्छा लगता है, लेकिन डॉ. साहब मैं आसंदी के माध्यम से आपसे निवेदन करना चाहता हूं कि यह सुनने में ही अच्छा लगता है.
मध्यप्रदेश के अंदर मदरसा बोर्ड कायम है और उस मदरसा बोर्ड को जो ग्रांट मिलती है, लगभग तीन साल से वह ग्रांट नहीं मिली.
अफसोस की बात, मुझे हो सकता है कि कम अनुभव हो, लेकिन एक बात यह भी बताई गई है कि 30 मार्च को बजट का एप्रूवल का एक लेटर उस विभाग के पास आता है और कहा जाता है कि 31 मार्च तक इसको खत्म करें नहीं तो बजट लैप्स हो जाएगा.
एक दिन के अंदर किस तरह से यह राशि वितरित होगी और एक दिन में वह बजट लैप्स हो जाता है, तब दु:ख होता है.
मैं उम्मीद करूंगा कि सबका साथ - सबका विकास करने वाली सरकार बातें करती हैं, कर नहीं पाती लेकिन कमलनाथ जी ने यह काम मध्यप्रदेश में करके दिखाया और तमाम अल्पसंख्यक वर्ग के लोगों को जिस तरह से अपने आप में विश्वास में लिया वह काबिले तारीफ है.
बात गौशालाओं की भी चल रही थी.
मुझे भोपाल की एक गौशाला में जाने का मौका मिला तो पता चला कि एक वर्ष से भोपाल की गौशालाओं में उनको चैक वितरित नहीं हुए थे.
पहले सरकार आपकी थी, आपको चुनाव से पहले वितरित करना था.
गाय के नाम पर पूरे देश में हंगामा किया गया लेकिन अफसोस है कि आठ महीने से गौशालाएं चलाने वालों को उनका पैसा नहीं दिया गया.
मैंने इस बैठक में कहा कि यह बैठक तब होगी जब गौशालाएं चलाने वालों को पैसा दिया जाएगा.
मैं कमलनाथ सरकार को धन्यवाद देना चाहता हूँ कि 53 लाख रुपये के चैक उसी दिन वितरित किए गए और गौशालाओं वालों को दिए गए.
यह नीयत कमलनाथ सरकार की है, इस सरकार की है.
मुझे अफसोस होता है, अभी एक भाई मौजूद नहीं है, मैं उनका भाषण सुन रहा था, जब श्री संजय यादव बोल रहे थे तो वे कह रहे थे कि हमारे पास भी गाय है, ले जाओ तो भाई सब लोग गाय ले जाओ.
हम जैसा आदमी गाय नहीं ले जा पाएगा क्योंकि पहले हमारी जान की सुरक्षा की गारंटी हो जाए तो हम उस गाय को कहीं ले जाएंगे क्योंकि हम तो दिल से चाहते हैं, उस गाय का सम्मान करना, हम दिल से चाहते हैं कि उसको अच्छा खाना मिले, हम दिल से चाहते हैं कि उसकी पूरी खिदमत हो.
लेकिन अगर हमारी जान ही सुरक्षित नहीं होगी तो हम क्या करेंगे ?
यह निजाम देश में आप लोगों ने बिगाड़ा है.
श्री यशपाल सिंह सिसौदिया (मंदसौर) - किस नीयत से गाय ले जाएंगे ?
यह डिपेन्ड करेगा.
श्री आरिफ मसूद - नीयत बिल्कुल साफ है.
श्री यशपाल सिंह सिसौदिया - नीयत साफ होनी चाहिए, कोई विरोध नहीं करेगा.
श्री आरिफ मसूद - हम अपनी जान दे देंगे.
श्री यशपाल सिंह सिसौदिया - उपाध्यक्ष महोदया, वे कुछ भी बोल देंगे.
श्री आरिफ मसूद - हम अपनी जान दे देंगे.
बिल्कुल, आप कुछ नहीं बोल सकते.
श्री विश्वास सारंग (नरेला) - इसमें आपत्ति क्या हो गई ?
वित्त मंत्री (श्री तरुण भनोत) - यह क्या आप तय करेंगे कि किसकी नीयत क्या है ?
श्री विश्वास सारंग - नीयत तो साफ होनी चाहिए न.
श्री आशीष गोविन्द शर्मा (खातेगांव) - वे बात कर रहे हैं गौ माता पर, मदरसा के अलावा क्या इस प्रदेश में स्कूल नहीं हैं ?
श्री राजवर्धन प्रेम सिंह 'दत्तीगांव' - आप हमें किस नीयत से दे रहे हैं ?
श्री आशीष गोविन्द शर्मा - आप किस भावना से कह रहे हैं कि गाय लेकर जाएंगे तो ऐसा हो जाएगा.
(. . व्यवधान. . . )
श्री आरिफ मसूद - यशपाल जी, एक मिनट सुनें.
बिल्कुल, आपने हमको देने को कहा था.
आपकी नीयत में खोट होगा लेकिन हमारी नीयत में खोट नहीं है.
हम अपनी जान दे देंगे.
अगर हम आपसे लेकर जाएंगे तो उसके लिए जो बन सकेगा, वह करेंगे.
आपने किस पर्पज से हमको देने को कहा था ?
श्री यशपाल सिंह सिसौदिया - आप पालने के लिए ले जाएं तो कोई जान नहीं जाएगी.
श्री आरिफ मसूद - जो रोडों पर इतनी जानें चली गई हैं, उसका क्या होगा ?
उपाध्यक्ष महोदया - माननीय सदस्य आप अपनी बात पूरी कीजिए.
श्री आरिफ मसूद - माननीय उपाध्यक्ष महोदया, मैंने शायद कुछ गलत नहीं कहा.
यह देने का प्रस्ताव उधर से आया था, उन्होंने इसी हाउस में कहा था कि हम गाय सबको देना चाहते हैं तो मैंने उस पर अपनी बात कही.
श्री आशीष गोविन्द शर्मा - क्या आपको नाम लेकर कहा था ?
श्री आरिफ मसूद - उन्होंने पूरे हाउस का कहा था, सबका कहा था.
अगर आप मुझे हाउस का सदस्य नहीं मान रहे हैं तो यह आपकी मर्जी है.
उन्होंने सबका कहा था, मैंने उसी पर तो यह कहा.
श्री विजयपाल सिंह (सोहागपुर) - माननीय उपाध्यक्ष महोदया, आपसे निवेदन है कि मैं यह कहना चाहता हूँ कि मेरे क्षेत्र में गायें इतनी अधिक थीं लेकिन 6 महीने से गायों का पता ही नहीं कहां चली गईं ?
श्री हरिशंकर खटीक - गायें तो सम्माननीय हैं, आपको चाहिए तो लेकर जाएं.
उपाध्यक्ष महोदया - आरिफ जी को अपनी बातें पूरी करने दीजिए.
आप लोग कृपया बैठ जाइये.
श्री आरिफ मसूद - उपाध्यक्ष महोदया, मैं नहीं चाहूँगा कि आपको मुझे दोबारा टोकना पड़े.
मैं प्रथम बार का विधायक हूँ और मैंने प्रबोधन कार्यक्रम को दो बार सुना है एवं यह सुना है कि आसन्दी का सम्मान करना है.
जो आसन्दी से निर्देश मिले, उसका पूरा पालन करना है.
मैं सदन का समय खराब नहीं करूँगा.
मैं चाहूँगा कि यह सरकार जो नेक नीयत से काम कर रही है, इस सरकार के इस बजट का मैं समर्थन करता हूँ और धन्यवाद देना चाहता हूँ कि इस सरकार ने बहुत अच्छा बजट पेश किया है.
यह कहना इस देश के अन्दर बहुत आसान है क्योंकि बात आई है एक बटुए की.
तरुण भाई ने बहुत सारी चीजों का उल्लेख किया है.
6.44 बजे (अध्यक्ष महोदय (श्री नर्मदा प्रसाद प्रजापति (एन. पी. )) पीठासीन हुए.)
अध्यक्ष महोदय, इस मुल्क के अन्दर, जब यह मुल्क आजाद हुआ तो आजादी के बाद से ही, जब मध्यप्रदेश का गठन हुआ तो भोपाल की मसाजिद कमेटी बनी थी तो सरकारों ने भेदभाव रखा.
इस सरकार ने बड़ा बजट दिया इसलिए धन्यवाद दिया.
जब बात बटुए की आई थी तो वाकई में इस तरह जलेबी की बात चलेगी तो मैं तरुण भाई आपको धन्यवाद देना चाहता हूँ, जो आपने भोपाल के बटुए को आपने याद रखा.
मैं चाहूँगा कि इस मध्यप्रदेश और इस देश को, इस बटुए से यह पैगाम भी मिलना चाहिए कि जिस तरह बटुए को बन्द करते हैं, धागों से सबको मिलाकर एक जैसा जोड़ा जाता है, इस देश के अन्दर भी सभी समाज, सभी वर्ग के लोग मिल-जुलकर एक साथ रहें, खुशहाल रहें.
जिस तरह से नेक नियति से कमलनाथ सरकार ने दो कदम आगे बढ़ाकर यह पैगाम दिया है कि हम कथनी और करनी में भरोसा रखते हैं, जो कहेंगे वह हम करेंगे.
यही काम हम उम्मीद करते हैं कि देश की सरकार भी करे.
अगर देश की सरकार नहीं कर सकती है तो आप विपक्ष में बैठे हो तो आप को सुनने का साहस भी होना चाहिये, बहुत-बहुत धन्यवाद .
डॉ. राजेन्द्र पाण्डेय (जावरा) -- अनुपस्थित.
श्रीमती कृष्णा गौर (गोविन्दपुरा) -- अनुपस्थित.
श्री हरिशंकर खटीक (जतारा) -- माननीय अध्यक्ष महोदय, सम्माननीय वित्तमंत्री जी ने जो कल बजट प्रस्तुत किया है, उसका मैं घोर विरोध करता हॅू.
सभी पूर्व वक्ताओं ने अपनी बात रखी है, लेकिन फिर भी मैं आपके समक्ष यह बताना चाहता हूं कि किसानों की बात सभी ने की है और मैं भी किसान का बेटा हूं.
किसानों का कर्जा टीकमगढ़ जिले में माफ नहीं हुआ है और जब टीकमगढ़ जिले में कर्जा माफ नहीं हुआ है तो पूरे प्रदेश में भी कर्जा माफ नहीं हुआ होगा, आप सुनते जायें.
वाणिज्यक कर मंत्री (श्री बृजेन्द्र सिंह राठौर) -- हमने आपकी तहसील में खुद कर्जा जाकर बांटा है.
श्री हरिशंकर खटीक -- आपने नहीं बांटा है, अभी भी होल्ड है.
बैंक के खातों में उनको खाद बीज नहीं दिया जा रहा है और इसके साथ ही एक बात और बताना चाहता हूं किसान की कर्जा माफी की बात के साथ-साथ खरीफ की फसल भी टीकमगढ़ जिले में खरीदी गई.
खरीफ की फसल 25 जनवरी, 2019 को पांच बजे तक खरीदने का प्रावधान था, लेकिन खरीफ की फसल में उड़द और मूंगफली किसानों ने अपनी मेहनत के आधार पर निजी वेयर हाउसों में डालने का काम किया है.
सेवा सहकारी समिति के समिति प्रबंधकों के माध्यम से वह खरीदा गया और उनको टोकन दिये गये और 25 तारीख निकल गई इसके बाद 26 तारीख को भी दोपहर तक वह खरीदा गया क्योंकि एनाउसमेंट किया गया था कि कोई भी किसान बाहर नहीं जायेगा और वहीं उसका माल खरीदा जायेगा.
किसानों ने उड़द और मूंगफली टीकमगढ़ जिले की सोसायिटी, वेयर हाउसों में दी इसके बावजूद भी आज हजारों किसान टीकमगढ़ जिले के ऐसे हैं जिनकी खुद की मेहनत का परिणाम उनको नहीं मिल पा रहा है, उनको उनकी राशि भी नहीं मिल पा रही है.
टीकमगढ़ जिले के किसानों में जबरदस्त तरीके से रोष व्याप्त है.
माननीय अध्यक्ष महोदय, किसानों की बात के साथ ही साथ अभी एक बात आई कि न आपका आगाज अच्छा है, न आपकी नीयत अच्छी है और न आपकी सोच अच्छी है.
मैं यह बताना चाहता हूं कि न आपका आगाज अच्छा है क्योंकि आपके कांग्रेस के नेता इस्तीफा देते हुए फिर रहे हैं, चाहे वह आपके मुखिया राष्ट्रीय अध्यक्ष क्यों न हो, इस प्रकार का आपका आगाज भी खराब हो गया है.
न आपकी नीयत अच्छी है क्योंकि दस दिन में किसानों का कर्जा माफ करने की बात आपने कही थी और यह भी कहा था कि किसानों का कर्जा अगर माफ नहीं होगा तो हम अपने मुख्यमंत्री को बदल देंगे लेकिन आज तक आपने मुख्यमंत्री को नहीं बदला है, इसलिये आपके राष्ट्रीय अध्यक्ष स्वयं आपसे इस्तीफा मांगते हुये फिर रहे हैं, और उन्होंने स्वयं भी इस्तीफा दे दिया है.
न आपकी सोच अच्छी है क्योंकि हमने बजट को देखा है.
हमने बजट की किताब को पढ़ने का काम भी किया है और उसको अच्छे से देखा भी है, बजट केवल छिंदवाड़ा तक सीमित रह गया है.
बजट माननीय वित्तमंत्री जी के क्षेत्र जबलपुर तक के लिये सीमित रह गया है.
माननीय अध्यक्ष महोदय, बाकी टीकमगढ़ जिले के बारे में बताना चाहता हूं कि जहां 967 सड़के आपने देने का प्रावधान किया वहां मात्र 15 किलोमीटर की सड़क टीकमगढ़ और निमाड़ी जिले के लिये दी गई है.
जब हमारी सरकार थी हम लोगों ने सभी को समानता के रूप में देखा कि चलो आपकी भी सड़के ले ली जायें लेकिन आपने हमारे क्षेत्र को नहीं लिया.
मैंने आपका पूरा बजट देखा और उसके साथ ही साथ पढ़ा भी है.
आपने जो बजट पेश किया है, यह बजट आपका ढकोसला है.
मैं इस बजट का घोर विरोध करता हूं और इसके साथ -साथ यह बताना चाहता हूं कि हमने देखा है कानून व्यवस्था के तौर गृह विभाग का भी बजट पर्याप्त आया है लेकिन अभी चार दिन पहले माननीय अध्यक्ष महोदय आपने भी पढ़ा होगा, और आपने टी. वी. पर भी देखा होगा कि पुलिस अधीक्षक कार्यालय के ठीक सामने कन्हैया अग्रवाल जैसे व्यक्ति ने जब उसकी बात नहीं सुनी गई तो उसने पेट्रोल डालकर आग लगा ली और वहीं पर उसकी मृत्यु हो गई.
यह आपका गृह विभाग है, यह आपका पुलिस विभाग है, यह आपका कानून है.
गृह विभाग में पर्याप्त पैसा दिया गया है लेकिन ऐसी आपकी व्यवस्था है.
टीकमगढ़ जिला हो, चाहे छतरपुर हो या पूरा मध्यप्रदेश हो आज टीआई को कहीं पर रखा जाता है और कल उसको बदल दिया जाता है.
पुलिस खुद बोल रही है कि हमें सरकार का साथ नहीं देना है.
अधिकारी, कर्मचारी जो इस तरह से परेशान है, वह भी कहते हैं कि हमें इनका साथ नहीं देना है, इनके निर्णय अच्छे नहीं है.
माननीय अध्यक्ष महोदय, 3 मेडीकल कॉलेज पूरे मध्यप्रदेश में खोले जाने हैं.
बुंदेलखंड क्षेत्र में टीकमगढ़ जिला पिछड़ा हुआ क्षेत्र है.
वैसे तो बाणसुजारा बांध जो हम लोगों ने सिंचाई के क्षेत्र में स्वीकृत कराया था, उसका भी काम लगभग बंद हो गया है, उसका भी काम पुन: चालू कराया जाये.
हरपुरा सिंचाई परियोजना का काम हम लोगों ने स्वीकृत कराया था वह भी बंद कर दिया गया.
पराई नदी में परेवा बांध बनवाने का काम हमने स्वीकृत कराया था वह भी बंद हो गया है, उसकी बात सिंचाई विभाग के उस बजट में कहीं भी नहीं आई है, हम चाहते हैं कि यह काम होना चाहिये.
मध्यप्रदेश में 3 मेडीकल कॉलेज खुल रहे हैं, इसमें हमारा विनम्र अनुरोध है कि अगर समानता के रूप में हम लोगों को देखते हो तो टीकमगढ़ जिले में भी मेडीकल कॉलेज खोलने की हमारे वित्त मंत्री जी अपने बजट भाषण में घोषणा करेंगे, यह हमारा अनुरोध है.
इसके साथ-साथ हम बताना चाहते हैं कि स्वास्थ्य के क्षेत्र में आयुष्मान भारत योजना चल रही है उसको भी एक सकारात्मक रूप दिया जाये, उसके लिये भी चिंता की जाये, पर्याप्त धनराशि केन्द्र से आयुष्मान भारत योजना में मिल रही है, लेकिन मध्यप्रदेश राज्य बीमारी सहायता योजना जो बंद कर दी गई है उसको पुन: चालू किया जाये, यह हमारा विनम्र अनुरोध है.
गृह विभाग के साथ-साथ तकनीकी शिक्षा विभाग का काम भी हमारे बाला बच्चन जी कार्य देखते हैं, हम उनका सम्मान करते हैं, हमारे मित्र भी हैं, हम उनको बताना चाहते हैं कि 6 पॉलीटेक्निक पूरे मध्यप्रदेश में खुले थे जिसमें जतारा जिला टीकमगढ़ भी खोला गया था.
सभी पॉलीटेक्निक 5-5 करोड़ की लागत से बन गये हैं, लेकिन जतारा जिला टीकमगढ़ का पॉलीटेक्निक 7 करोड़ 87 लाख खर्च होने के बावजूद भी आज तक नहीं बन पा रहा है.
अध्यक्ष महोदय, आप ऐसे निर्देश जारी करें जिससे पॉलीटेक्निक का काम वहां पर पूरा हो सके, क्योंकि सभी पॉलीटेक्निक के बच्चे व्यवस्थित होकर अध्ययन करने लगे हैं, लेकिन जतारा में यह शुरू नहीं हो पाया है, उसके लिये या तो राशि दें और तत्काल बनवाने का काम पूरा करायें.
माननीय अध्यक्ष महोदय, अनुसूचित जाति की बात हम आपसे कहें, इस बजट में जो किताब में हमने पढ़ा है, अनुसूचित जाति कल्याण के लिये जो हमारे छात्रावास बन रहे हैं, वह तो बन ही रहे हैं, लेकिन आपने अनुसूचित जाति कल्याण के लिये उस बजट में कोई प्रावधान नहीं किया.
बजट की किताब खोलकर वित्तमंत्री जी आप देख सकते हैं जो आपने कल बोला है.
अनुसूचित जाति वर्ग के लिये बजट में इसमें अलग से प्रावधान किया जाये जिससे अनुसूचित जाति कल्याण के बच्चों का और जनता का हित हो सके.
माननीय अध्यक्ष महोदय, खेलों के विकास के लिये, केवल दो लाइनों में खेल विभाग का बजट पूरा हो गया.
माननीय जितू पटवारी जी यहां पर नहीं हैं, लेकिन हम उनसे अनुरोध करना चाहते हैं कि फुटबाल के लिये और मात्र स्वीमिंग पूल के लिये बजट दिया गया, बाकी अन्य खेलों के लिये कोई बजट प्रावधान नहीं किया गया, उसके लिये और बजट का प्रावधान किया जाये.
माननीय अध्यक्ष महोदय, सामाजिक सुरक्षा पेंशन, वृद्धवस्था पेंशन, विकलांग पेंशन में केन्द्र सरकार द्वारा 1 हजार रूपये देने का प्रावधान है, लेकिन यहां पर 600 रूपये का प्रावधान किया जा रहा है.
एक हजार रूपये पेंशन देने का प्रावधान किया जाये तब हम मानेंगे कि आपका बजट अच्छा आया है.
आप जल्दी से जल्दी इसमें आदेश जारी करें.
माननीय अध्यक्ष महोदय, एक जमाना वह था जब कोई व्यक्ति खत्म हो जाता था तो संबल योजना के माध्यम से उसे हम लोग लाभ देते थे, उसकी अन्त्येष्टि के लिये तत्काल सहायता राशि के रूप से 5 हजार रूपये देते थे.
अब मध्यप्रदेश की सरकार से एक फरमान जारी हो गया कि ऑन लाइन जो व्यक्ति आवेदन देगा, कोई आदमी जब मृत हो गया तो उसकी अंत्येष्टि क्या 7 दिन बाद होगी, उसको 7 दिन तक अपने घर पर रखेंगे क्या.
उस आदेश को निरस्त किया जाये और तत्काल जो 5 हजार रूपये देने का प्रावधान पहले से किया जा रहा था, हमारे मुख्यमंत्री श्री शिवराज सिंह चौहान जी के द्वारा उस आदेश को फालो किया जाये.
संबल योजना की जगह आप नया सबेरा लाये हैं तो नया सबेरा, सबेरा तो रोज होता है, लेकिन अन्त्येष्टि का काम जो तत्काल होता है, 7 दिन तक कोई डेथ वॉडी नहीं रख सकता.
इसलिये हमारा अनुरोध है कि उस आदेश को निरस्त किया जाये.
माननीय अध्यक्ष महोदय, प्रदेश में 659 सड़क और पुल बनना है, इसमें से मात्र दो सड़कें टीकमगढ़ और निवाड़ी जिले के लिये मिली हैं, मात्र दो सड़कें.
या तो टीकमगढ़ जिले का सड़कों के नाम पर पूरा विकास हो गया या हम लोगों ने पूरे पुल बनवा दिये.
हमारे दो पुल हैं जामनी और वेतवा के अगर उन्हीं का उल्लेख हो जाता तो हम लोग उसमें बहुत बड़ा सौभाग्य मानते.
वैसे पहले से राशि स्वीकृत होने का उसमें प्रावधान है, लेकिन उसमें कुछ नहीं हुआ.
इसके साथ-साथ जल संसाधन के संबंध में बताना चाहता हूं कि बाणसुजारा बांध का हमारा जो काम चल रहा है, जो पुराने गांव उसमें जुड़े हुए थे वह काट दिये गये हैं और बाणसुजारा बांध का काम अधूरा रह गया है.
हमारे जतारा विधान सभा क्षेत्र में भी बाणसुजारा बांध का पानी भेजा जाये.
मेरी विनम्र प्रार्थना है अध्यक्ष महोदय, जो भी बातें मैंने रखी हैं क्योंकि सभी वक्ताओं ने अपनी-अपनी बातें रख ली थीं तो हमने जो बातें रखी हैं तो माननीय वित्त मंत्री जी जब आप बोलेंगे तो मेरी एक-एक बात का उत्तर देंगे. धन्यवाद.
(6.56 बजे) अध्यक्षीय व्यवस्था
वर्ष 2019-20 के आय-व्ययक पर सामान्य चर्चा में अधिकारी दीर्घा में अधिकारियों की
उपस्थिति विषयक
नेता प्रतिपक्ष (श्री गोपाल भार्गव) - माननीय अध्यक्ष महोदय,सदन में वर्ष 2019-20 के मुख्य बजट पर चर्चा हो रही है.
किसी विभाग की डिमांड पर चर्चा नहीं हो रही है.
सामान्य बजट में सभी विभागों का समावेश है.
मैं जहां तक मानता हूं और परंपरा भी रही है, व्यवस्था भी आसंदी से रही है.
विभागीय चर्चा हो तो उस विभाग के अधिकारी उपस्थित रहें और बाकी नहीं रहे तो ठीक है लेकिन जब सामान्य बजट पर चर्चा होती है तो सदन के नेता के लिये, माननीय वित्त मंत्री जी हैं लेकिन उसके साथ सभी विभागों के विभागाध्यक्ष हैं, सेक्रेट्री हैं, एच. ओ. डी. हैं, क्योंकि जितने भी सदस्य बोल रहे हैं अलग-अलग विभागों पर जैसी जिसकी रुचि है जहां उसे आवश्यकता है.
पर बोल रहा है, कोई पी. डब्लू. डी. पर बोल रहा है.
अभी सदस्य सड़कों का बोल रहे थे.
अध्यक्ष महोदय, यह धीरे-धीरे जो क्षरण हो रहा है.
आप संरक्षक हैं.
आप इस बात की व्यवस्था देने की कृपा करें कि जब सामान्य बजट पर चर्चा हो रही है तो ठीक है आज जैसा था हो गया लेकिन कल सभी विभागाध्यक्ष और विभागों के सचिव यहां उपस्थित रहें, सदन के नेता मुख्यमंत्री जी उपस्थित रहें तो सदन की गरिमा बढ़ेगी.
अध्यक्ष महोदय - माननीय संसदीय कार्य मंत्री जी, हम भी 1985 में पहली बार विधान सभा में जब चुनकर आए थे तो मिंटो हाल में जब बजट प्रस्तुत होता था हम देखते थे और अमूमन तौर पर हमने देखा कि जब भी मुख्य बजट पेश हुआ.
बजट से संबंधित समस्त अधिकारी अधिकारी दीर्घा में होते थे.
यह हमारी विधान सभा की परंपरा रही है.
मैं चाहता हूं कि जो इस सदन की गौरवशाली परंपराएं रही हैं वह अक्षुण्ण रहें इसलिये माननीय संसदीयकार्य मंत्री की ध्यान आकर्षित करता हूं अनुरोध करता हूं कि वे समुचित निर्देश जारी करने का कष्ट करें.
संसदीय कार्य मंत्री( डॉ. गोविन्द सिंह) - माननीय अध्यक्ष महोदय, माननीय नेता प्रतिपक्ष ने जो प्रश्न उठाया है और आपका निर्देश मिला है.
मैं आज ही समस्त अधिकारियों को,चीफ सेक्रेट्री महोदय को भी निर्देशित करूंगा कि कल से सभी अधिकारी उपस्थित रहें.
मैं आज ही उनको अवगत करा दूंगा.
श्री गोपाल भार्गव - अध्यक्ष महोदय, आपकी व्यवस्था के लिये और माननीय संसदीय कार्य मंत्री जी को मैं धन्यवाद देता हूं.
वित्त मंत्री (श्री तरुण भनोत) - माननीय अध्यक्ष महोदय, बड़ी महत्वपूर्ण बात माननीय नेता प्रतिपक्ष जी ने कही.
बजट पर चर्चा हो रही है तो बजट से संबंधित हमारे ए. सी. एस. ,सेक्रेट्री, और बजट डायरेक्टर सदन में लगातार मौजूद रहे हैं.
वित्त विभाग के अधिकारी मौजूद रहे हैं लेकिन जैसा आपने निर्देश दिया है वैसा होना चाहिये.
अध्यक्ष महोदय - माननीय वित्त मंत्री जी, मैं देख चुका हूं कि आपके विभाग से संबंधित विभाग के अधिकारी बैठे हैं लेकिन जो विधिमान्य परंपराएं इस सदन की रही हैं उस ओर ध्यान आकर्षित किया गया था और माननीय संसदीय मंत्री जी ने निर्देश देने की बात भी कही है.
श्री तरुण भनोत - अध्यक्ष महोदय, आपकी व्यवस्था से बिल्कुल सहमत हैं ऐसा होना चाहिये.
अध्यक्ष महोदय - धन्यवाद.
कल जरा यह सब चीज दिखती रहे तो लगे कि लोकतंत्र के मंदिर में व्यवस्थाएं सब ठीक चल रही हैं.
7.00 बजे वर्ष 2019-2020 के आय-व्ययक पर सामान्य चर्चा (क्रमशः)
अध्यक्ष महोदय - श्री कमल पटेल जी. . . कुंवर विजय शाह..
कुंवर विजय शाह (हरसूद) - कल सुबह के लिए मैंने कहा था.
अध्यक्ष महोदय - कल नहीं हो पाएगा.
कुंवर विजय शाह - माननीय अध्यक्ष जी, मैंने कल के लिए निवेदन किया है.
अध्यक्ष महोदय - कल नहीं हो पाएगा.
मैं आधे घंटे बाद बुला लूंगा, आप तैयारी कर लें.
कुंवर विजय शाह - अध्यक्ष महोदय, मेरा आपसे निवेदन है कि सुबह 5 मिनट दे दें?
अध्यक्ष महोदय - कल समय नहीं दे पाऊंगा, माफी चाहता हूं.
उच्च शिक्षा मंत्री (श्री जितू पटवारी) - आपकी 15-20 साल की तैयारी है, आपने कभी तात्कालिक भाषण प्रतियोगिता में भाग नहीं लिया क्या?
अध्यक्ष महोदय - विजय शाह जी, मैं जानता हूं कि आप टेस्ट मैच के प्लेयर रहे हैं, 10-20 ओव्हर के मैच तो आप ऐसी ही खेल लेंगे.
कुंवर विजय शाह - अध्यक्ष महोदय, कल सुबह का समय दे दें?
अध्यक्ष महोदय - कल सुबह समय नहीं दे पाऊंगा.
मैं माफी चाहूंगा.
श्री जितू पटवारी - पूरा सदन मांग कर रहा है कि आप आज ही बोलो, यह पूरा सदन चाहता है.
ताली बजाकर सब बुलवा दें.
कुंवर विजय शाह - माननीय अध्यक्ष जी, जो सरकार का बजट है उसकी तैयारी मैं अपने हिसाब से कर रहा हूं और एक सीनियर विधायक के नाते. .
मोहन यादव जी. .
डॉ. मोहन यादव (उज्जैन-दक्षिण) - माननीय अध्यक्ष महोदय, मैं आज के इस बजट के जो कुछ बिन्दु रहे हैं मैं सोच रहा था कि ऐसे विषय उठाए जायं जिन पर बात नहीं हुई हो तो ज्यादा बेहतर होगा.
एक विषय जिसने मेरे मन को बड़ी पीड़ा दी है, मैं आपके समक्ष दोहराना चाहूंग.
हो सकता है कि वह त्रुटि हुई है, उसको हम सुधार लें तो ज्यादा अच्छा होगा.
हमारे इस बजट में बिन्दु क्रमांक 80 पर संस्कृति मंत्रालय द्वारा 14 नवम्बर से 19 नवम्बर देशभक्ति के कार्यक्रम एक सप्ताह मनाने की बात कही है.
अच्छी बात है कि आप नेहरू से जुड़े हैं.
जवाहरलाल नेहरू के जन्मदिवस के अवसर पर सप्ताह मनाने की बात की है.
लेकिन कितना अच्छा होता कि हमारे अपने महात्मा गांधी जी को याद कर लिया जाता, 150वीं उनकी जयंती चल रही है.
भारत सरकार पूरे देश में कार्यक्रम मनाने जा रही है.
लेकिन हमारे इस बजट में महात्मा गांधी जी को भुला दिया गया है तो मैं आपके माध्यम से बजट में इस तरफ ध्यान दिलाना चाहूंगा कि इस प्रकार से बाकी भी और महापुरुष हैं, जिन-जिन की जयंती हैं.
एक ही कांग्रेस के अध्यक्ष को याद करने से हमको लगता है कि कहीं न कहीं गलती होती है और जिस प्रकार से सुभाष चन्द्र बोस, सरदार वल्लभभाई पटेल, इनके भी इसी प्रकार के कार्यक्रम इसमें जोड़े जाना चाहिए.
संस्कृति मंत्री (डॉ. विजयलक्ष्मी साधौ) - अध्यक्ष महोदय, आप असत्य कथन कह रहे हैं.
संस्कृति विभाग के माध्यम से महात्मा गांधी जी को लेकर पूरे प्रदेश में एक पूरा कार्यक्रम हम लोग जारी कर रहे हैं और पूरे कार्यक्रम प्रदेश में होंगे.
आपका यह कथन असत्य है.
डॉ. मोहन यादव- माननीय मंत्री जी, आपने जो बजट में दिया है, मैं उसका उल्लेख कर रहा हूं.
अगर वह भी जोड़ देते तो मुझे कोई तकलीफ नहीं है.
श्री जितू पटवारी - अध्यक्ष महोदय, आपकी जिज्ञासा जायज है.
आदरणीय अध्यक्ष जी, उच्च शिक्षा विभाग के अंतर्गत महात्मा गांधी जी और राजीव गांधी जी का 150 और 75 वर्ष को लेकर पूरे साल भव्य आयोजन भी किया जा रहा है और सभी जनप्रतिनिधियों को चाहे सरपंच हो, चाहे विधायक हो, चाहे सांसद हो, चाहे मुख्यमंत्री हो, चाहे किसी पद पर हो, सबको साथ लेकर पूरा मध्यप्रदेश गांधी जी की विचारधारा से प्रेरित हो और गोड़से की विचारधारा को समाप्त करें, इसके लिए हम ताकत से भिड़ेंगे.
(मेजों की थपथपाहट). .
डॉ. विजयलक्ष्मी साधौ - आपका बहुत बहुत धन्यवाद कि आप कम से कम गांधी जी को याद कर रहे हैं.
डॉ. मोहन यादव - अध्यक्ष महोदय, हम तो याद कर ही रहे हैं आप क्यों भूल रहे हैं?
हम तो आपको याद दिला रहे हैं.
श्री राजवर्धन सिंह प्रेमसिंह दत्तीगांव (बदनावर) - इसमें प्रज्ञा ठाकुर जी को भी अतिथि बनाकर आमंत्रित किया जाएगा, गांधी जी के समूचे कार्यक्रमों में, अच्छा रहेगा.
श्री दिलीप सिंह परिहार - अध्यक्ष महोदय, प्रज्ञा जी यहां पर है नहीं, आप प्रज्ञा जी का नाम ले रहे हैं?
डॉ. मोहन यादव - जिस प्रकार से बात चली है, मैं चाहता हूं कि इस बात को यहीं समाप्त करके आगे बढ़ें कि जिस प्रकार से आपने गोड़से को याद किया, वह कोर्ट ने अपना फैसला दिया है, लेकिन किसी को अगर याद दिलाना हो, उसके बारे में भी जवाब दिया जा सकता है.
माननीय संस्कृति मंत्री जी को मैंने जो याद दिलाया, हो सकता है वह इस बजट में आता तो ज्यादा अच्छा रहता, कोई बात नहीं.
आपके विभाग ने तैयारी की है वह भी अच्छी बात है.
अब मैं इस पर आगे बढ़ा रहा हूं.
माननीय मंत्री जी आप ही से जुड़ा एक विषय और ले रहा हूं.
हमने कहा है कि हमारे पास जो उपलब्ध संसाधन हैं उन संसाधनों का प्रदेश की जनता के लिए प्रदेश के विद्यार्थियों के लिए जितना बेहतर उपयोग किया जा सकता है, इस पर भी काम करने की आवश्यकता है.
यह बिन्दु इस तरफ भी जा रहा है.
जब हमने कहा कि हमारे व्यावसायिक परीक्षा मंडल के माध्यम से नीट के माध्यम से यूजी के जो बच्चे हैं उन बच्चों की दृष्टि से आपने 850 सीट का उल्लेख किया है जो सरकारी कॉलेज के लिए है.
मैं आपको धन्यवाद देता हूं लेकिन एक जो तकलीफ रह गई कि आपके ही अपने प्रदेश के 7 मेडिकल कॉलेज हैं अगर उनकी भी इसी प्रकार से सीट बढ़ती तो यह बच्चों की संख्या ज्यादा हो सकती थी.
वे अपने खुद के हक के लिए सुप्रीम कोर्ट तक दरवाजा खटखटा रहे हैं.
बेहतर होता कि एमसीआई के संबंध में आपके माध्यम से अगर इस पर आगे बढ़ते हैं तो यह ज्यादा अच्छे से सुविधा रहती.
मैंने इस बात को भी इसमें कोट करना उचित समझा, इसलिए मैं आपको याद दिला रहा हूं.
डॉ विजयलक्ष्मी साधौ -- मेडीकल काउंसिल आफ इण्डिया के कुछ नार्म्स होते हैं.
आप मेरे ख्याल से प्राइवेट मेडीकल कालेज की बात कर रहे हैं.
अगर वह फुल फिल कर देंगे तो एमसीआई उनको अनुमति दे देगी इसमें तो कोई समस्या नहीं है.
डॉ मोहन यादव -- मैंने आपसे निवेदन किया है कि जिस प्रकार से सरकारी मेडीकल कालेज को लाभ मिला है.
डॉ विजयलक्ष्मी साधौ -- उसी अनुरूप सरकारी मेडीकल कालेज भी मेडीकल काउंसिल आफ इण्डिया में गये थे उसी नार्म्स और क्राइटेरिया के अंतर्गत सरकारी मेडीकल कालेज को अनुमति मिली है उसी के अंतर्गत प्राइवेट भी आते हैं तो उऩको भी यह करना चाहिए ताकि उनकी भी सीट बढ़ जायें.
डॉ मोहन यादव -- जो आप अभी कह रहे हैं इस शब्द में ही दोनों बाते आ गई हैं.
वह भी कालेज हमारे शासन के द्वारा ही मान्यता प्राप्त हैं.
अध्यक्ष महोदय -- यह प्रश्नोत्तर काल नहीं है.
डॉ मोहन यादव -- अध्यक्ष जी मैं केवल यह बता रहा था कि मैं अलग से कोई बजट नहीं मांग रहा हूं लेकिन जो संसाधन हैं जिसका हम उपयोग कर सकते हैं.
इसी तरह से हमारे बजट में जो 81 नम्बर का बिंदू है जिसमें आपने कहा है कि आप नदियों के लिए न्यास बनाने की बात कर रहे हैं.
मैं माननीय वित्त मंत्री जी का ध्यान इस ओर आकर्षित कराना चाहूंगा कि जो न्यास बनायेंगे तो न्यास बनाने से हमारी बात का समाधान होने वाला नहीं है, बेहतर होगा कि आप प्राधिकरण बना दें.
जैसे मैं यहां पर बताना चाहता हूं कि 400 करोड़ की लागत से नर्मदा क्षिप्रा लिंक योजना बनाई गई.
इस योजना के माध्यम से पानी की सप्लाई ओंकारेश्वर से उज्जैन को करना थी लेकिन चूंकि दो जिलों का आपस में विभागीय झंझट आ गया इधर का कलेक्टर कमिश्नर वह पानी छोड़े तब तो उज्जैन तक पहुंचे ऐसे में कोई एक अथारिटी नहीं है जो कि दोनों को बात कर सके तो, बेहतर यह होगा कि बाकी नदियों के लिए भी आप प्राधिकरण की तरफ बढ़ें.
मुझे लगता है कि यह सबके लिए कामन बात है, मैं किसी की निंदा की बात नहीं कर रहा हूं लेकिन यह एक नीतिगत बात है जिस पर आगे बढ़ेंगे तो ज्यादा बेहतर होगा.
अध्यक्ष महोदय इसी प्रकार से हम रिजनल कनेक्टिविटी की बात करें दतिया, उज्जैन, रीवा, छिंदवाड़ा को आपने जोड़ा है बहुत अच्छी बात है यह करना चाहिए लेकिन बेहतर यह होता कि जो हवाई पट्टियां हैं उन हवाई पट्टियों की हालत क्या है उऩ पर हम काम करने के लिए कुछ राशि दे दें जैसे मैं बताना चाहता हूं कि आपने उज्जैन को जोड़ा है.
मैं जब पर्यटन में अध्यक्ष था तब मैंने 2013 में इसी प्रकार से हवाई पट्टी पर कनेक्टिविटी चालू की थी लेकिन 4 - 6 माह के बाद मे वह अपने आप ही बंद हो गई, इसका कारण क्या हुआ कि उज्जैन में सभी लोग भस्म आरती करने आते हैं, हमारे यहां पर नाइट लैंडिंग नहीं थी इस कारण हम अपनी हवाई पट्टी का उपयोग नहीं कर पाये.
मुझे लगता है कि केवल उज्जैन ही नहीं बाकी और भी जो हवाई पट्टी हैं वहां पर जो मूलभूत सुविधाएं हैं उनको देखते हुए उन हवाई पट्टी का उपयोग करेंगे तो ज्यादा अच्छा होगा.
अध्यक्ष महोदय अभी आपने 40 नदियों को साफ करने की बात की है यह बहुत अच्छी बात है.
इसमें खान नदी ली है जिसका लाभ उज्जैन को मिलेगा.
यह बात भी सही है कि क्षिप्रा नदी में अगर पानी दुषित होता है तो उसका एकमात्र कारण यह कान्हा नदी है जिसको कान्हा नदी या खान नदी जो भी नाम हम देना चाहें, उसमें आपने इसको जोड़ा है लेकिन इसके जोड़ने में यह केवल नगर निगम क्षेत्र से ही गंदी नहीं होती है इसको समग्र रूप से लेने की आवश्यकता है, इसमें सांवेर भी आता है इसमें पीथमपुर का पानी भी आता है तो रास्ते के सारे काम जब तक आप पूरे नहीं करेंगे, तो यह होने वाला नहीं है, नहीं तो, अधिकारियों ने हमें तो सिंहस्थ में भी समझाया था कि हम तो शुद्ध पानी ही भेजेंगे, और वह 400 करोड़ रूपये बेकार हुए और गंदा पानी हमें मिल रहा है.
मुझे लगता है कि इस तरह से आपने जो 40 नदियों को जोड़ने की बात की है उस प्रकार से पानी पूरा शुद्ध होगा तो बेहतर होगा.
अध्यक्ष महोदय इसी प्रकार से आपने यह डोमना नेचर सफारी की बात की है बधाई है आपको अच्छी पहल की है.
आपने यह एक अच्छी योजना ली है जबलपुर के लिए, लेकिन यह जो हमारी पहले से सेंच्यूरी चल रही हैं या इस दिशा में पर्यटन को बढ़ावा देने वाली योजनाएं चल रही हैं.
जैसे उदाहरण के लिए देखें कि बाघों का कुनबा बढ़ा है.
बाघों का कुनबा भोपाल में भी बढ़ा है और देवास जिले में भी 7 बाघ देखे गये हैं तो बेहतर होगा कि हम उनके लिए भी सुविधाएं जुटायें नहीं तो पूरा पैसा बड़े बड़े सफारी हैं वहां पर लग जाता है लेकिन इनके लिए पैसा नहीं रखा गया है.
जैसे अगर देवास के लिए हम उनको कोई सफारी गाड़ी दें बाकी की और सुविधा दें तो यह पर्यटन को भी बढ़ावा देने वाला होगा और यह एक तरह से सबके लिए लाभदायी होगा.
मुझे लगता है कि इस तरह से भी इसको देखना ज्यादा बेहतर होगा.
अध्यक्ष महोदय इसी तरह से आपने 10 प्रतिशत आरक्षण की बात में देरी कर दी यह बड़े दुर्भाग्य की बात है जिस प्रकार से मोदी सरकार ने तुरंत लागू किया था यहां पर करते तो अच्छा होता.
लेकिन अभी भी जैसा कि मैंने कहा कि व्यावसायिक परीक्षा मण्डल से लेकर बाकी जगह भी जो जो इससे लाभार्थी हैं तो लाभार्थियों के लिए हमें मौके भी तो उपलब्ध कराना होंगे, वह मौके उपलब्ध कराने में क्या बीजेपी, क्या कांग्रेस, क्या मध्यप्रदेश क्या देश हम सब मिलकर के एमसीआई तक भी जाय तो उनको लाभ एमसीआई से भी मिलेगा और बाकी जगह भी मिलेगा.
इसलिये मैं इसको दोहराना चाहता हूं.
इसी प्रकार से आपने नवीन विश्वविद्यालय, छिन्दवाड़ा को देने की बात की है.
यह मैं बड़ी जवाबदारी के साथ कहना चाहता हूं कि जब प्रदेश बना था, प्रदेश में बंटवारा हुआ.
उन्होंने कहा कि एक काम करेंगे, सबको क्या क्या मिलेगा.
भोपाल को राजधानी मिल गई.
इन्दौर को हाई कोर्ट बैंच और जबलपुर को मुख्य हाई कोर्ट मिल गई.
लेकिन उज्जैन को विक्रम विश्वविद्यालय दिया गया.
तो विक्रम विश्वविद्यालय दिखाकर के बताया गया विक्रम विश्वविद्यालय दे दिया, तो यह सांदीबनी की नगरी है, इसलिये विश्वविद्यालय से काम चल जायेगा.
लेकिन आज हालत देखते हैं कि कदम कदम पर विश्वविद्यालय खुलते जा रहे हैं और उन विश्वविद्यालयों को चलाने में भी जो विसंगतियां हैं, उसकी तरफ आपका ध्यान आकर्षित कराना चाहूंगा.
कोई भी विश्वविद्यालय अपनी फीस से और बाकी मूल इनफ्रास्ट्रक्चर से तालमेल करता है.
लेकिन मेडिकल, इंजीनियरिंग कालेज की यूनिवर्सिटी अलग से खोल दी.
तो विश्वविद्यालय जो चल रहा है आलरेडी, वही घाटे में हो गये.
उनके मूलभूत इनफ्रास्ट्रक्चर पूरे नहीं कर पाने के कारण से सब खतरे में पड़े हैं.
आप नया विश्वविद्यालय छिन्दवाड़ा में खोलेंगे, तो चलायेंगे कैसे.
जैसे उदाहरण के लिये पाणिनि संस्कृत विश्वविद्यालय आलरेडी उज्जैन में चल रहा है, लेकिन पाणिनि संस्कृत विश्वविद्यालय की दिक्कत है कि सारा खर्चा स्टेट उठा रहा है , उसको यूजीसी से भी पैसा मिल सकता था, लेकिन उसमें बिल्डिंग कम है, उसका स्टाफ कम है, तो बेहतर यह होगा कि जो पहले विश्वविद्यालय खोले गये, उनकी कम से कम लिस्ट बनाकर के उनके लिये फण्ड दे दें और बाद में आप विश्वविद्यालय खोलें और ऐसे विश्वविद्यालय खोलें, जो अपने आप में ऑटोनॉमस हों.
जो अपने आप सारे खर्चं वहन करने की ताकत रखें.
अभी वह ताकत नहीं रखेंगे, केवल विश्वविद्यालय खुल जायेगा, लेकिन जितने 20 में से ऐसे 15 विश्वविद्यालय हैं, जो डूबने की कगार में हैं, यह 16वां-17वां हो जायेगा.
मुझे इस पर थोड़ा इसी दृष्टि से बोलने की आवश्यकता लग रही है.
अध्यक्ष महोदय, दो-तीन चीजें छोटी छोटी हैं, जो महत्व की हैं, उनकी तरफ मैं आपका ध्यान आकर्षित करना चाहता हूं.
जैसे उदाहरण के लिये हमारे रेल्वे ओव्हर ब्रिज, भारत सरकार और राज्य सरकार के तालमेल न होने के कारण से अकेले मेरे विधान सभा क्षेत्र में यह नहीं है, लेकिन मुझे दर्द इस बात का होता है कि जैसे ही हम दिल्ली से नागदा की तरफ से ट्रेन से आते हैं, कम से कम रास्ते की रेल पटरी पर 6 ब्रिज मिलते हैं, जिनमें सेंट्रल ने अपने पैसे से तो ब्रिज उसके हिस्से का पार करना तो बना लिया, लेकिन स्टेट कनेक्टिविटी हमारी स्टेट पीडब्ल्यूडी ने पैसा नहीं दिया, तो उसका एप्रोच ही नहीं बना.
तो ऐसी जो बनी बनाई बिल्डिंग्स हैं या ऐसे स्ट्रक्चर हैं, जिनका भविष्य में उपयोग करना चाहिये.
तो मुझे लगता है कि पहले इनको पैसा देना चाहिये, क्योंकि जब बनाने गये होंगे, तब तो कहीं न कहीं कमिटमेंट हुआ ही होगा.
लेकिन बाद में कहां गलती हो गई, मालूम नहीं पड़ रहा है.
तो यह तालमेल करने की आवश्यकता है, ताकि जिस सुविधा के आधार पर यह सारा पैसा लग रहा है, उसका बेहतर उपयोग हो पाये.
अध्यक्ष महोदय, माननीय गोपाल भार्गव जी को धन्यवाद, इनके माध्यम से सभी विधान सभाओं में खेल के स्टेडियम बनाये गये.
अब स्टेडियम बनकर तैयार हो गये, लेकिन खेल विभाग उन स्टेडियमों का भविष्य की दृष्टि से न तो वह पंचायतों को दे रहा है, न तो वह खुद अपने पास रख रहा है.
तो जितु पटवारी जी, मंत्री जी मौजूद हैं.
मैं उनसे निवेदन करना चाहता हूं कि कोई ऐसी पालिसी बनायें कि जो स्टेडियम गांव गांव और अलग अलग विधान सभाओं में बने हैं या तो वह चलायें.
मेरा निवेदन है कि जो स्टेडियम बने बनाये हैं, उनका उपयोग होने के लिये या तो पंचायत को दे दें या खेल विभाग चलायें.
अगर ये दोनों नहीं चलाना चाहते हैं, तो या कोई संस्था चलाना चाहती है, जो ये इसमें चलाने के बाद उसका जो लगने वाला खर्चा है, वह मेंटेन कर लें.
कोई एक पालिसी इसमें बन जाती, तो ज्यादा बेहतर होगा.
मेरा इसमें एक इस प्रकार से सुझाव है.
इसी प्रकार से नगरीय क्षेत्र के अंदर या बाकी जगह जैसे उदाहरण के लिये मैं आपको उज्जैन का उदाहरण देना चाहूंगा.
मैं जब प्राधिकरण अध्यक्ष था, तब 15 साल पहले एक बहुत कीमती जमीन नानाखेड़ा स्टेडियम की, स्वर्गीय राजमाता सिंधिया के नाम से वह स्टेडियम की जमीन रिजर्व की है.
बड़ी मुश्किल से.
क्योंकि होता यह है कि जमीन कीमती होती है, उसका लैंड यूज बदलवाकर कोई भी उपयोग कर लेता है.
ऐसे मैं जब वह जमीन मिल गयी, वह जमीन आपके पास है, लेकिन स्टेडियम न बन पाने के कारण से न तो उस जमीन का उपयोग हो पा रहा है , न स्टेडियम का उपयोग हो पा रहा है.
तो कम से कम खेल विभाग के माध्यम से जहां जहां जमीन उपलब्ध है, आप पालिसी बनाकर वहां पर स्टेडियम बनाकर उसका उपयोग कर लें.
तो ज्यादा बेहतर होगा, क्योंकि यह एक चीज इसमें छूटी हुई है.
इसलिये मैं यह बताना चाह रहा हूं.
अध्यक्ष महोदय, आपने समय दिया, इसके लिये बहुत बहुत धन्यवाद.
श्री जितु पटवारी -- अध्यक्ष महोदय, मोहन यादव जी ने बहुत अच्छे सुझाव दिये, आपने तैयारी की है, अब तो बोलना ही पड़ेगा.
कुँवर प्रद्युम्न सिंह लोधी (मलहरा) -- माननीय अध्यक्ष जी, मैं आपका संरक्षण चाहूँगा, पहली बार हम नए विधायक यहां जीतकर आए हैं और मुझे बोलने का मौका दिया गया है.
मैं बजट के पक्ष में अपनी बात रखना चाहता हूँ और माननीय वित्त मंत्री जी को बधाई देना चाहता हॅूं कि उन्होंने पूरे प्रदेश के लिए बहुत ही शानदार और जनहितैषी बजट पेश किया है.
माननीय नेता प्रतिपक्ष जी भी बैठे हुए हैं और माननीय मिश्र जी ने जब बोलना शुरू किया था तो आपने कहा था कि अभी तो हमारे ओपनर बैट्समेन हैं और लंबी पारी खेलेंगे.
उसके जवाब में हमारे सीनियर विधायक आदरणीय राजवर्धन सिंह जी ने फटाफट बैटिंग करके उसका जवाब भी दे दिया है.
चूँकि सब कुछ बोल दिया गया है, परंतु मैं विपक्ष से कहना चाहूँगा कि आपने हमारे बजट की बहुत निंदा की.
आप हमेशा गाय, गंगा, गरीब और राम की बात करते थे और लच्छेदार भाषण देकर हमेशा कहते थे कि 'गाय हमारी माता है, देश धर्म का नाता है, हम कसम राम की खाते हैं, मंदिर वहीं बनाएंगे' लेकिन तारीख नहीं बताएंगे और . . . . (व्यवधान). . हमेशा इस प्रकार की बातें करके 15 साल तक आप सत्ता में आते रहे.
गाय माता का आपको पाप लगा और आप सत्ता से बाहर हो गए.
माननीय मुख्यमंत्री जी ने वचन-पत्र में वादा किया था कि यदि हम सरकार में आए तो हम ग्राम-पंचायत में या प्रदेश में गौशाला बनाने का काम करेंगे.
यह काम माननीय वित्त मंत्री जी आपने पूरा किया है.
पूरा प्रदेश और हम किसान आपको हृदय से धन्यवाद देते हैं.
आपने गाय की चिंता की, पर गाय के साथ-साथ आपने किसान की भी चिंता की.
किसान की चिंता की तो साथ में सड़क पर चलने वाले उन नौजवानों के एक्सीडेंट्स को भी बचाया है, जो बेमौत एक्सीडेंट्स में मारे जाते थे.
मैं आपको धन्यवाद देना चाहता हूँ जितनी जल्दी हो सके, हमारे गांव में गौशालाओं का निर्माण हो ताकि वहां गाय सुरक्षित हो, हमारा किसान सुरक्षित हो और रोड पर चलने वाला नौजवान भी सुरक्षित हो.
माननीय अध्यक्ष महोदय, मैं माननीय लोक निर्माण मंत्री जी को भी धन्यवाद देना चाहूँगा कि उन्होंने पहले ही बजट में मेरे विधान सभा क्षेत्र बड़ा मलहरा, जो सबसे बड़ा क्षेत्र और जंगली क्षेत्र है, उसमें 30 करोड़ की सड़कें हमारे लिए दी हैं.
मैं आपका हृदय से आभार व्यक्त करता हूँ.
मैं आभार व्यक्त करता हूँ जो आपने सूक्ष्म, लघु एवं मध्यम उद्यम विभाग में कुटीर उद्योग को बढ़ावा देने के लिए आपने मध्यप्रदेश के उत्पाद जैसे चंदेरी की साड़ियां, महेश्वर की साड़ियां, धार का बाघ प्रिंट कपड़ा, सागर की चिरौंजी बर्फी, बुंदेलखण्ड की मावा जलेबी, यदि वाकई लघु उद्योगों को इस प्रकार से आगे बढ़ने का मौका मिलता है और उनकी ब्रांडिंग पूरे प्रदेश और देश में होगी तो निश्चित रूप से कुटीर बढ़ेंगे और हमारे गांवों की आय भी बढ़ेगी.
छोटे उद्योगों को बढ़ावा मिलेगा तो निश्चित रूप से हमारे गांव, जिले और प्रदेश का नाम भी देश में रोशन होगा.
चूँकि सब बोल चुके हैं, मैं बहुत ज्यादा बोलना तो नहीं चाहता, परंतु निश्चित रूप से लोक स्वास्थ्य और परिवार कल्याण विभाग में पिछड़े आदिवासी बहुल क्षेत्रों में स्वास्थ्य सेवाओं के विस्तार के लिए जो आपने 20 करोड़ रुपये की राशि का प्रावधान किया है, साथ ही चिकित्सकों के 1065 पदों पर चयन एवं 525 एम. बी. बी. एस. चिकित्सकों की बंधपत्र के अनुक्रम मे पदस्थापना की कार्यवाही के लिए कहा है, निश्चित रूप से स्वास्थ्य के क्षेत्र में यह बहुत ही प्रभावी कदम होगा.
पिछड़े और निचले इलाकों में यदि स्वास्थ्य सेवाओं का बेहतर प्रबंधन हो जाएगा तो निश्चित रूप से स्वास्थ्य के क्षेत्र में यह बहुत ही शानदार कदम होगा.
अध्यक्ष महोदय, मैं एक बार पुन: आप सभी को, माननीय मुख्यमंत्री जी को, माननीय वित्त मंत्री जी को बधाई देता हूँ.
इतना शानदार जो बजट आपने पेश किया, मैं बहुत-बहुत बधाई और शुभकामनाएं देता हूँ.
बहुत-बहुत धन्यवाद.
श्री राजेश शुक्ला (अनुपस्थित)
श्री दिलीप सिंह परिहार (नीमच) -- माननीय अध्यक्ष महोदय, मैं वर्ष 2019-20 के बजट का विरोध करता हॅू और इसलिए भी विरोध करता हॅूं कि यह बजट किसानों के साथ छलावा है, युवाओं को झुनझुना पकड़ाने वाला बजट है और तो और यह दिग्भ्रमित करने वाला बजट है जो आने वाले समय में मध्यप्रदेश को गड्ढे में ले जाएगा.
वर्ष 2003 में जब हम आए थे उस समय बिना करंट के तार थे, हताश जनता थी, निराश कर्मचारी थे और करोड़ों रुपयों का कर्जा पूर्व मुख्यमंत्री श्री दिग्विजय सिंह जी छोड़ कर चले गए थे, जब हम लोग वापस आएंगे वही हालत तब इस मध्यप्रदेश की होने वाली है.
इसलिए इस बजट का मैं विरोध करता हॅूं.
अभी गौ-माता की बात चल रही थी.
हम सब जानते हैं कि इस बजट में 132 करोड़ रुपए का बजट पशुधन के लिए रखा गया है.
हम सब गौ-माता को पूजते हैं.
गौ-माता हिन्दू को, मुसलमान को दूध पिलाती है, बच्चे को दूध पिलाती है, वृद्ध को दूध पिलाती है.
वही गौ-माताएं मध्यप्रदेश की धरती पर कटती थीं.
मान्यवर, माननीय सुंदरलाल जी पटवा साहब ने इस पर प्रतिबंध लगाया था और उन्होंने एक अभिनव काम किया था.
आपने जो गौ-शालाएं खोलने का निर्णय लिया है, उसका मैं स्वागत करता हॅूं.
ये गौ-शालाएं खुलें.
लेकिन गौ-शालाएं खुलने के लिए सरकारी जमीन जो खाली पड़ी हुई हैं जिन पर भू-माफियाओं ने कब्जा कर रखा है उन जमीनों पर खुलना चाहिए.
जो हमारे पुजारी हैं जो भगवान की पूजा करते हैं उनकी जमीन पर ये गौ-शालाएं खुल जाएगीं तो हमारे जो अर्चक हैं उनका पेट कैसे पाला जाएगा.
अभी राम पथ गमन की बात चल रही थी.
यह राम और रहीम का देश है.
राम नाम की अद्भुत गरिमा, पानी पर पत्थर तैरे, झुका समुंदर सेतु बनाया .
यह हमारी अद्भुत संस्कृति है.
ये संस्कृति लगातार आगे की ओर बढे़, इसके लिए हम चाहते हैं कि यह जो बजट रखा गया है यह बहुत ही कम है और यह ऊंट के मुंह में जीरा जैसा है.
माननीय अध्यक्ष महोदय, हम देखते हैं कि जब पूर्व में माननीय दिग्विजय सिंह जी मुख्यमंत्री थे उस समय उन्होंने चारागाह की भूमि को बेच दिया था.
जगह-जगह झगड़े हुए थे.
जो गौ-माता के मुंह का निवाला था, वह छीन लिया गया था.
हम चाहते हैं कि गौ-माता की भूमि वापिस रिर्जव की जाए और गौ-शालाएं खोली जाएं.
हम इसका स्वागत करेंगे.
मगर इस बजट से कुछ काम चलने वाला नहीं है.
इसके लिए हमें ज्यादा बजट रखने की आवश्यकता पडे़गी.
हम चाहते हैं कि मध्यप्रदेश में कानून व्यवस्था भी सुचारु रुप से चले और अभी यह बारिश का सत्र चल रहा है.
हम टीवी पर देखते हैं कई जगह बाढ़ आ रही है, कई जगह नदियों में लोग बह रहे हैं मगर मध्यप्रदेश में तो एक ट्रांसफर की बाढ़ आ रही है.
हम जगह-जगह देखते हैं कि अधिकारियों के ट्रांसफर हो रहे हैं.
छोटे-छोटे अधिकारियों के ट्रांसफर किये जा रहे हैं जो जनप्रतिनिधि हमसे मैदान में हार गए हैं उन जनप्रतिनिधियों के माध्यम से हमारे नीमच जिले में पटवारी, मास्टर, सचिव के ट्रांसफर हो रहे हैं.
यदि उन्होंने विधायक से नमस्ते कर लिया तो उनके ट्रांसफर हो रहे हैं.
जनप्रतिनिधि तो किसी भी पार्टी का हो सकता है.
उसको समान दृष्टि से देखना चाहिए.
वित्त मंत्री जी ने हमारे लिए भी बजट में कुछ न कुछ प्रावधान रखा है तो पूरे मध्यप्रदेश के लिए प्रावधान रखना चाहिए.
हमारा नीमच जिला भोपाल से अंतिम छोर पर है.
हमारे माननीय दीनदयाल जी कहते थे "चलो जलाएं दीप वहां जहां अभी भी अंधेरा है".
नीमच जिले में आपने न सिंचाई की योजना दी, न कोई सड़कें दीं और न ही कोई चिकित्सालय के लिए व्यवस्था दी.
यहां तक की हमारे प्रभारी मंत्री श्री हुकुम सिंह कराड़ा बैठे हैं जो जल संसाधन मंत्री है.
एक साध्यता में मेरा चिटाखेड़ा का डेम आया हुआ है यदि वित्त मंत्री जी और हमारे प्रभारी मंत्री जी मंजूर करेंगे तो हम इसका स्वागत करेंगे.
हम यह चाहते हैं कि अच्छे काम होने चाहिए और अच्छे काम यदि हम करेंगे तो आपको दुआएं मिलेंगी और मैं अक्सर कहता हॅूं कि "क्या मार सकेगी मौत उसे, औरों के लिए जो जीता है.
मिलता है जहां का प्यार उसे, जो किसान के आसूं पीता है".
तो हम चाहते हैं कि किसानों के लिए आप डेम बनाएं.
पहले हमने देखा है कि केवल साढे़ सात हजार हेक्टेयर जमीन सिंचित होती थी.
40 लाख हेक्टेयर सिंचित भूमि हम छोड़कर गए हैं.
यदि इस सिंचित भूमि को बढ़ाना है तो कहीं न कहीं हमें डेम की मंजूरी करनी होगी.
नीमच जिले का हमने बायपास दे रखा था, वह भी मंजूर नहीं हुआ.
एक सड़क मंजूर नहीं हुयी.
नीमच जिले के साथ ऐसा दोहरा व्यवहार क्यों ?
जब आपके राष्ट्रीय अध्यक्ष जी नीमच जिले में राजस्थान की भूमि से आए थे तब उन्होंने कहा था कि हम किसानों के 2 लाख रुपए तक के कर्जे माफ करेंगे.
आज किसान कहीं न कहीं छला हुआ नजर आ रहा है.
आपने वह 2 लाख रुपए तक के कर्जे माफ नहीं किए हैं.
बजट में जो प्रावधान किया है वह भी बहुत कम है.
मैं खुद एक खिलाड़ी रहा हॅूं.
माननीय जितु भाई भी हैं.
वित्त मंत्री जी भी हैं.
मैंने भी फुटबाल में अन्तर विश्वविद्यालय तक रिप्रजेंट किया है.
एथेलेटिक्स प्रतियोगिताओं में दौड़ने गया हॅूं.
यदि फुटबाल एकेडमी आप चालू करें तो नीमच की धरती से चालू करें क्योंकि नीमच में ऑल इंडिया में खेलने वाले खिलाड़ी हुए हैं.
नीमच की भूमि वह भूमि है जिसमें स्वतंत्रता की पहली गोली चली थी.
नीमच में एक शहीद बगीचा है जहां हमारे पुरखों को फांसी के फंदे पर चढ़ा दिया गया था.
नीमच की धरती सीआरपीएफ की जन्म स्थली है.
जिन सीआरपीएफ के जवानों ने हमारी सीमाओं पर रक्षा की है, वह नीमच जिला है.
इसलिये नीमच के साथ सौतेला व्यवहार नहीं किया जाये और आपका यह जो बजट है यह ऊंट के मुंह में जीरा है.
यह बजट कोई काम आने वाला नहीं है.
अच्छे खिलाडि़यों को प्रोत्साहन देने के लिये आपको बजट में वृद्धि करना पड़ेगी जिससे कि हमारे मध्यप्रदेश का नाम खेल के क्षेत्र में पूरे देश में हो.
आने वाले समय में हम यही चाहते हैं कि शिक्षा और स्वास्थ्य के संबंध में बजट में बहुत कम प्रावधान है.
जो कि हमारी नींव है.
स्वामी विवेकानंद कहा करते थे कि मेरे साहसी युवकों और युवतियों यह विश्वास रखो कि आप ही सब कुछ हो, महान कार्य करने के लिये इस धरती पर आये हो, चाहे ब्रिज़ भी गिरे तो भी निडर होकर खड़े हो जाना, सफलता आपके कदम चूमेगी.
इसलिये हमें शिक्षा के क्षेत्र में आमूल-चूल परिवर्तन करने के लिये बजट में और अधिक प्रावधान की आवश्यकता है.
हम नीमच में मेडिकल कॉलेज के लिये आप जमीन रिजर्व रखेंगे, कभी आप मेडिकल कॉलेज खोलें और वहां सीताराम जी जाजू जो हमारे संविधान सभा के मेम्बर थे, माननीय भीमराव अम्बेडकर जी के साथ संविधान सभा में थे, मान्यवर कराड़ा जी को धन्यवाद दूंगा कि आपने योजना समिति में गर्ल्स कॉलेज के लिये एक स्टेडियम बनाने की योजना बनाई है, यदि आप खेल एकेडमी, फुटबॉल की एकेडमी खोलें, तो नीमच जिले को चुनें.
मान्यवर, मुझे इस अवसर पर अधिक बोलने की आवश्यकता नहीं है.
समय भी बहुत कम है.
यह बजट दिग्भ्रमित करने वाला बजट है.
सारी कल्याणकारी योजनायें जो मुख्यमंत्री शिवराज सिंह चौहान जी ने चालाई थीं वह सारी आपने बंद कर दी हैं.
आपने तो उस दीनदयाल के मुँह का निवाला भी छीन लिया जो 5 रुपये में हम गरीबों को दीन दयाल की थाली देते थे.
नीमच के बस स्टेण्ड पर हमने उसे लगा रखा था और मैंने अपनी विधायक निधि से उसमें रोटी बनाने के लिये और अनेक प्रकार की मशीनें दी हैं, आज भी जाकर आप देख सकते हैं वहां जो लोग आते हैं 5 रुपये में भरपेट भोजन करके जाते हैं.
वह दुआएं देते हैं.
हम तो यही चाहते हैं कि आप चाहे नाम बदलकर रखें मगर वह योजना जरूर चालू रखें.
आप उस योजना को यदि चालू रखेंगे तो आपको मन का सुख प्राप्त होगा.
कहीं इधर-उधर जाने की आवश्यकता नहीं पड़ेगी.
हम यह चाहते हैं कि हम राजनीति के क्षेत्र में काम करते हैं.
सबको अच्छा लगे, हम सेवा कर पायें.
अध्यक्ष महोदय, इस अवसर पर आपने बजट पर मुझे बोलने का अवसर दिया, मैं आपको हृदय से धन्यवाद देता हूं.
पक्ष और विपक्ष दोनों से यह निवेदन करूंगा कि कभी भी यदि सरकार बजट बांटे तो 'अंधा बांटे रेवड़ी, फिर-फिर अपने को नहीं दे' क्योंकि नीमच जिला कहीं दूर है, मगर उसको कुछ न कुछ तो देना ही चाहिये था.
इस बजट की मैं निंदा करता हूं, विरोध करता हूं.
बहुत-बहुत धन्यवाद.
भारत माता की जय.
श्री आशीष गोविंद शर्मा (खातेगांव) - माननीय अध्यक्ष जी, वित्तमंत्री श्री तरुण भनोत जी द्वारा पहली बार मध्यप्रदेश की विधानसभा में इस सरकार का प्रस्तुत किया गया है.
इस बजट का मैं विरोध करता हूं.
इसलिये नहीं कि मैं एक विपक्ष का विधायक हूं, अपितु इसलिये करता हूं कि इस बजट में कोई दीर्घकालिक योजना मुझे दिखाई नहीं देती.
यह जो बजट है वह मुझे वचनपत्र के बोझ तले दबा हुआ दिखाई देता है.
कांग्रेस ने जो वायदे चुनाव के समय मध्यप्रदेश की जनता से किये थे और कहीं न कहीं उनको जो समय लोकसभा चुनाव के पहले मिला था उसमें उन वादों को पूरा नहीं करने के कारण जिस तरह लोकसभा के चुनावों में कांग्रेस को पराजय का मुँह देखना पड़ा, कहीं न कहीं इस बजट पर उसकी परछाई दिखाई देती है.
इस बजट में उसका अंश मुझे दिखाई देता है.
यह सही है कि हर सरकार अपने हिसाब से नीतियां बनाकर उनको लागू करना चाहती है, लेकिन पिछले 15 वर्षों में मध्यप्रदेश की शिवराज सरकार की कई सारी योजनाएं ऐसी बनीं जिसमें मध्यप्रदेश की ख्याति को न सिर्फ भारत बल्कि पूरे विश्व में अपनी पहचान दिलाई.
इसलिये आप आगे आने वाले समय में व्यापम का नाम बदल लेंगें.
श्री कुणाल चौधरी - व्यापम का नाम तो आपने किया है.
श्री आशीष गोविंद शर्मा - अध्यक्ष महोदय, आप फिर नौकरियां कहां से देंगे ?
अभी तक नौकरियां क्यों नहीं दे पाये ?
अभी हमारे माननीय सदस्य ने प्रश्न उठाया था.
श्री यशपाल सिंह सिसौदिया - अध्यक्ष महोदय, कभी कुणाल भाई वहां से बोलते हैं, कभी वहां से बोलते हैं.
क्या कुणाल जी को कोई सीट आवंटित नहीं हुई ?
फर्स्ट हाफ में वहां से बोलते हैं, थर्ड हाफ में वहां से बोलते हैं.
माननीय अध्यक्ष जी, इनको सीट बता दीजिये, स्थाई सीट कौन सी है.
सुबह वहां से बोले, दिन को वहां से बोले, शाम को यहां से बोले.
श्री आशीष गोविंद शर्मा - अध्यक्ष महोदय, मैं कांग्रेस के मित्रों से कहना चाहता हूं कि हमारे सदन के नेता ने कहा, विपक्ष के नेता ने कहा कि आपके जितने भी घोटाले हैं उनकी सबकी जांच कराने का अधिकार है.
आप सरकार में हैं, जांच कराइये.
अध्यक्ष महोदय - ऐसा है, वह सर्वव्यापी हैं.
आप जहां देखो वहीं दिखते हैं.
श्री यशपाल सिंह सिसौदिया-- जीतू भाई ने ऐसा कभी नहीं किया है.
अध्यक्ष महोदय-- उनको बोलने दो.
श्री आशीष गोविन्द शर्मा-- अध्यक्ष महोदय, मुझे ऐसा लगता है कि कुणाल भाई अभी तक अपने आप में यह स्वीकार नहीं कर पा रहे हैं कि वे सत्तापक्ष के विधायक हैं.
अभी तक कुणाल भाई अपने आप में इस बात का विश्वास नहीं कर पा रहे हैं कि उनकी मध्यप्रदेश में सरकार है इसलिए विपक्ष के जैसा बर्ताव कभी कभी वे करते हैं.
हर बात में टोकना, हर बात में बोलना, आप व्यापम को बन्द करना चाहते हैं तो अब आपकी सरकार है एक समय आपके नेताओं ने इस मध्यप्रदेश में कहा था कि नर्मदा जी से भी खनन बन्द होना चाहिए.
हर तरह का खनन बन्द होना चाहिए.
आप यह खनन बन्द करवा दीजिए हम आपके साथ हैं और रेत के जो अन्य वैकल्पिक उपाय हैं, उन पर आप काम कीजिए जैसा कि माननीय संजू भैय्या बता रहे थे कि पत्थरों को पीस कर रेत बनाना चाहिए.
हम इस मामले में आपके साथ हैं.
आप उन योजनाओं को बिल्कुल बन्द मत कीजिए, जिनका सरोकार आम नागरिकों के साथ है.
दीनदयाल रसोई आपने बन्द की, आप जरा जाकर देखिए कितने सारे लोग जो पाँच रुपये में भरपेट भोजन करते थे, आज उनको भरपेट भोजन, भोपाल, इन्दौर, जैसे शहरों में नहीं मिल पा रहा है.
योजनाओं के नाम बदल दीजिए, आपने इंदिरा जी के नाम पर, राजीव जी के नाम पर, बहुत सारी योजनाएँ बदल दीं, लेकिन जो अच्छी योजनाएँ हैं उनको चलाना एक अच्छी सरकार का कर्त्तव्य है.
आप कर्जा लेकर कितने समय तक इस सरकार को चला पाएँगे.
कितने समय तक इन योजनाओं को चला पाएँगे.
मुझे इसमें संशय है इसलिए आने वाले 6 महीने बाद हम देखेंगे कि जो बजट माननीय तरुण भनोत जी ने दिया है, उसके क्या परिणाम इस प्रदेश के विकास में निकल कर आ रहे हैं इसलिए मैं ऐसा मानता हूँ कि वित्तीय प्रबंधन जो होना चाहिए वह दिखाई नहीं देता, हमारा जो राजकोषीय घाटा है वह बढ़ रहा है. जी. डी. पी. के 3.4 प्रतिशत के आसपास हमारे कर्ज की राशि पहुँच रही है.
कहीं न कहीं 3 प्रतिशत से अधिक का कर्ज हमें नहीं लेना चाहिए लेकिन वह प्रतिशत बढ़ रहा है.
आने वाले समय में इसको आप कैसे कम करोगे?
बाजार से किस तरह कर्जा लेंगे.
आपको कैसे कर्जा मिलेगा जब आपकी वित्तीय स्थिति इतनी खराब है.
यह सब भी माननीय वित्त मंत्री जी को स्पष्ट करना चाहिए.
विपक्ष का सकारात्मक सहयोग का आग्रह वित्त मंत्री जी ने अपने बजट भाषण में किया है.
सहयोग तभी मिल पाता है जब आप समान रूप से व्यवहार करेंगे.
अभी आपने जितनी सड़कें दी हैं, जितने पुल दिए हैं, जितने कॉलेजेस दिए हैं, जितनी सिंचाई योजनाएँ दी हैं, वह अधिकांश काँग्रेस के बड़े बड़े नेताओं और मंत्रियों के वहाँ दी हैं.
अगर आप विकास के मामले में विपक्ष को भी साथ में लेकर चलेंगे तो हम भी आपको विश्वास दिलाते हैं कि मध्यप्रदेश के हिस्से का पैसा यदि केन्द्र से मिलने में कोई दिक्कत आएगी तो हम सब आपके साथ चलकर और माननीय प्रधानमंत्री और केन्द्रीय वित्त मंत्री से मध्यप्रदेश के हिस्से की राशि आपको दिला कर लाएँगे.
लेकिन आपने जिस तरह अपने अपने बजट भाषण के आखिर में कहा है कि एक ताली का हाथ तुम्हारा और एक ताली का हाथ मेरा हो, मुझे आपके बजट भाषण से कहीं ऐसा दिखाई नहीं देता कि आप ताली में दूसरा हाथ हमारा शामिल करना चाहते हैं इसलिए माननीय वित्त मंत्री जी मेरा आप से आग्रह है कि आप विपक्ष की इस सलाह की ओर भी ध्यान दें.
आज की तारीख में बहुत सारी चीजें इस बजट में आपने शामिल की हैं लेकिन उसमें क्या क्या सुधार होना चाहिए, इस विषय में मैं कहना चाहता हूँ कि नर्मदा जी आज की तारीख में मध्यप्रदेश के अधिकांश हिस्से को सिंचाई के लिए और पेयजल के लिए जल दे रही है.
आपने जो नदी पुनर्जीवन का कार्यक्रम बनाया 40 नदियाँ ली हैं उसमें नर्मदा की समस्त सहायक नदियों को आप शामिल करेंगे तो कम से कम नर्मदा जी में 12 महीने एक जैसे जल की आपूर्ति हो पाएगी.
आपने कहा कि मुख्यमंत्री कन्यादान योजना के अंतर्गत हम 51 हजार रुपये की राशि दे रहे हैं.
लेकिन एक चीज मैं आपको कहना चाहता हूँ कि मैं जिन सम्मेलनों में गया हूँ, कुणाल जी ने कहा कि मेरे यहाँ हमने बड़े बड़े सम्मेलन कराए, उन सम्मेलनों में कितने लोगों की फर्जी शादियाँ हो रही हैं, इसका भी आप रिकार्ड ले लेना.
बहुत सारी शिकायतें हुई हैं और शिकायतें सही भी पाई गई हैं.
51 हजार या 48 हजार रुपये की राशि लेने के लिए, जिनकी 2-3 साल पहले शादियाँ हुई हैं वह भी जोड़ों में बैठ रहे हैं.
कुछ मामले मैंने स्वयं पकड़े हैं.
आप व्यक्तिगत रूप से मिलेंगे तो मैं आपको बता दूँगा इसलिए इस योजना का, आप अच्छी राशि दे रहे हैं हम इसको स्वीकार करते हैं आपने अच्छा किया लेकिन इसमें फर्जीवाड़ा हो रहा है उस पर रोक लगाने के लिए भी आपको कार्यवाही करना चाहिए.
आज मूंग की खरीदी, जो ग्रीष्मकालीन मूंग मध्यप्रदेश के बड़े हिस्से में पैदा होता है, होशंगाबाद, जबलपुर, देवास जिले में, आज उसकी खरीदी नहीं हो पाई और पूरा ठीकरा नेफेड के माथे फोड़ रहे हैं, केन्द्र सरकार के माथे फोड़ रहे हैं, यह ठीक नहीं है.
किसानों की मूंग मध्यप्रदेश की सरकार पहले खरीदती थी, लेकिन आप नहीं खरीद पा रहे हैं.
जो साइकिलें अभी तक स्कूलों में पहुँची हैं, बँट नहीं पाई हैं, जबकि शैक्षणिक सत्र प्रारंभ हो गया है.
मध्यप्रदेश की सरकार ने 12 वीं में 70 प्रतिशत से ज्यादा अंक लेकर आने वालों को पूर्ववर्ती सरकार ने लेपटाप कंप्यूटर देने के लिए कहा था, आप लेपटाप कंप्यूटर नहीं दे रहे हैं लेकिन कंप्यूटर बाबा जरूर मध्यप्रदेश के अन्दर ले आए हैं इसलिए मैं आप लोगों से कहना चाहता हूँ कि हमें बजट पर आपत्ति नहीं है लेकिन आप कैसे आने वाले समय में इस प्रबंधन को अच्छा कर पाएँगे.
किस तरह इस प्रबंधन को अच्छा कर पाएँगे इसमें संशय है.
मध्यप्रदेश में बालिकाओं के प्रति छोटी उम्र की बच्चियों के प्रति जिस तरह से अपराध बढ़ रहे हैं मध्यप्रदेश में गृह विभाग के माध्यम से माननीय गृह मंत्री जी भी बैठे हैं आप ऐसी कुछ व्यवस्था कीजिए, ऐसा कोई विशेष थाना बनाइये, ऐसी कोई टीम मध्यप्रदेश के विभिन्न जिलों में बनाइये.
जो छोटी बच्चियों के साथ इस तरह के अपराध होते हैं न सिर्फ उनकी विवेचना करें, त्वरित कार्यवाही करें बल्कि मेडिकल कराने से लेकर कोर्ट जाने तक उस बच्ची को कोई असुविधा न हो ऐसी व्यवस्था करें.
आज अगर एक महीने में दुष्कृत्य के आरोपी को सजा मिली है तो इसमें किसी को भी अपनी कॉलर ऊपर उठाने की जरुरत नहीं है.
पूरा समाज उस घटना पर उस बच्ची के साथ खड़ा था.
ऐसी न्याय व्यवस्था मध्यप्रदेश में आगे भी देखने को मिले.
जब विभागों की मांगों पर चर्चा होगी तब मैं अपने क्षेत्र की बात रखूंगा.
माइक्रो इरीगेशन की परियोजनाएं नर्मदा जी से बन रही हैं.
वर्ष 2024 तक मध्यप्रदेश को अपने हिस्से का जल उपयोग में लेना है.
इसमें किसी क्षेत्र के साथ भेदभाव न हो.
वर्ष 2024 तक नर्मदा जी के जल का अधिक से अधिक दोहन कर सकें उसके लिए आपको इस बजट में प्रावधान करना चाहिए.
अध्यक्ष महोदय, एक बात कहकर मैं अपनी बात समाप्त करुंगा.
आपने कहा है कि किसानों पर हमने बजट का बहुत बड़ा हिस्सा खर्च किया है.
माननीय शिवराज सिंह चौहान जी नरेगा के माध्यम से खेत सड़क योजना लेकर आए थे जिसके द्वारा मध्यप्रदेश में बहुत अच्छा काम हुआ है.
मैं कहना चाहता हूं कि आपके इस बजट में भी उस खेत सड़क योजना के लिए काम हो.
आपने मुझे बोलने का अवसर दिया, धन्यवाद.
श्री बीरेन्द्र रघुवंशी (कोलारस)--माननीय अध्यक्ष महोदय, मुझे पहली बार सदन में बोलने का अवसर मिला है.
मैं सदन में विराजित वरिष्ठजनों को चरण वंदन करता हूँ, आपको प्रणाम करता हूँ.
युवा साथियों को नमस्कार.
माननीय अध्यक्ष महोदय, वर्तमान सत्र में जो आम बजट आया है उस पर मैं अपना विरोध प्रकट करता हूँ.
इसमें केवल वाहवाही लूटने के लिए कांग्रेस सरकार ने इसे आंकड़ों में समेटकर रखा है.
सुबह से सत्ताधारी पक्ष और विपक्ष के साथियों द्वारा तमाम तरह के उदाहरण देकर बातें की गई हैं.
पुनरावृत्ति की आवश्यकता नहीं है.
4-5 बिंदुओं पर समय सीमा में अपनी बात रखते हुए मैं निवेदन करता हूं कि कर्ज माफी के नाम पर आप सदन के अन्दर कुछ भी कहते रहें, कांग्रेस के लोग कमलनाथ जी की सरकार परन्तु कर्ज माफी के नाम पर अगर कुछ हुआ है तो यह मध्यप्रदेश के किसान ने प्रमाणित किया है कि उसके साथ छलावा हुआ है.
हम 230 सदस्य मिलकर इस सदन में पक्ष और विपक्ष की बातें भले ही करते रहें लेकिन सदन से बाहर हम झांकेंगे तो मध्यप्रदेश का किसान पूरी तरह से ठगा हुआ महसूस कर रहा है.
किसान को 2 लाख रुपए के कर्ज माफी के नाम पर कांग्रेस दल ने ठगने का काम किया है.
प्रदेश के आठ करोड़ लोग इस बात से भलीभांति परिचित हैं.
कांग्रेस के साथी अपनी पीठ भले ही थपथपाते रहें परन्तु इस बात को नकारा नहीं जा सकता है क्योंकि बजट में भी यह स्पष्ट रुप से नहीं आया है कि कुल कितने किसानों का कर्ज माफ करने की बात कांग्रेस सरकार ने की थी और कितना वे कर चुके हैं और कितना भविष्य में करने वाले हैं.
पूर्व में भी 5000 करोड़ रुपए का प्रावधान किया.
अभी भी बजट में 8000 करोड़ रुपए का प्रावधान किया गया.
अपने हाथ से अपनी पीठ थपथपाने से प्रदेश का किसान आपसे खुश होने वाला नहीं है.
किसान ने लोकसभा के चुनाव में यह प्रमाणित किया है कि आपने उसको छला है आपको और हमको कुछ कहने की आवश्यकता नहीं है.
किसान ने लोकसभा के चुनाव के समय मतदान करते समय 29 में से 28 सीट भारतीय जनता पार्टी को जिताकर यह प्रमाणित किया है.
अध्यक्ष महोदय, बिजली पर बहुत बात हुई है 3000 मेगावॉट बिजली कांग्रेस की सरकार के पास थी.
स्वास्थ्य के नाम पर केवल भवन बनाए गए.
हमारे प्रदेश का युवा विदेशी नशे की गिरफ्त में आ गया है, मेरे जिले में भी यह समस्या है.
माननीय मंत्री जी से कहना चाहूँगा कि इस समस्या के लिए भी बजट में प्रावधान रखेंगे तो मैं आभारी रहूंगा.
अध्यक्ष महोदय-- अब आप समाप्त करिए आपको धन्यवाद.
बिना ब्रेक की सायकिल मत बनिए. विराजिए.
श्री बीरेन्द्र रघुवंशी-- अध्यक्ष महोदय, मैं एक बात और कहना चाहता हूं कि जिस तरह वर्तमान कांग्रेस सरकार ने किसानों को ठगने का काम किया है.
हमारे नौजवान युवाओं को चार हजार रुपए बेरोजगारी भत्ता देने के नाम पर वोट का लालच देकर, अल्पमत की सरकार में बैठकर युवाओं को भी ठगने का काम किया है.
मैं आपसे अनुरोध करना चाहता हूं कि यह हमारे युवा जो स्मैक आदि के नशे से पूरे प्रदेश के अंदर पीडि़त हैं.
मेरी विधान सभा और जिले में भी यह शिकायत है.
मेरे ध्यानाकर्षण के लिए आपने आग्रह किया है.
मैं अपनी बात को खत्म करते हुए यह कहना चाहता हूं कि मेरे शिवपुरी जिले में विदेशी स्मैक और दूसरे नशे से युवाओं को हमारे पड़ोसी देशों के द्वारा जो षड्यंत्र रचे जा रहे हैं उसके शिकंजे में मेरे विधान सभा क्षेत्र के युवा आ गए हैं.
अभी पिछले ही हफ्ते मेरी एक बहन 20 वर्ष की युवती की अधिक स्मैक का नशा करने के कारण उसकी मृत्यु हो गई है.
पूरे शहर और जिले के अंदर रैलियां, बाजार बंद, आंदोलन, धरने का क्रम बना हुआ है आज भी तमाम विपक्षी और सत्ता के लोगों ने भी उसमें सहयोग किया है और माननीय कलेक्टर और एस. पी. को यह आवेदन दिए हैं.
माननीय गृह मंत्री जी यहां बैठे हुए हैं.
पुलिस प्रशासन को मैं आग्रह करना चाहता हूं कि स्पेशल टास्क फोर्स बनाकर ऐसे विदेशी स्मैक आदि के नशों को बेचने वाले हमारे जो स्मगलर हैं उनकी धर-पकड़ की जाए.
मैं ऐसी उम्मीद करता हूं कि आप इस पर ध्यान देंगे.
वित्त मंत्री जी शिवपुरी जिले के लिए सिंचाई के लिए मेरा जिला खासकर मेरे विधान सभा क्षेत्र में सिंचाई के कोई साधन नहीं हैं.
जो भी मेरी कोलारस विधान सभा की दो, तीन छोटी-मोटी योजनाएं लंबित हैं आप उसमें सम्मिलित करेंगे तो मैं आपका आभारी रहूंगा.
आपने मुझे बोलने का अवसर प्रदान किया बहुत-बहुत धन्यवाद.
जय हिन्द, जय भारत.
अध्यक्ष महोदय-- रघुवंशी जी आपका बहुत-बहुत धन्यवाद.
श्री उमाकांत शर्मा (अनुपस्थित)
अध्यक्ष महोदय-- विधान सभा की कार्यवाही शुक्रवार, दिनांक 12 जुलाई, 2019 को प्रात: 11:00 बजे तक के लिए स्थगित.
अपराह्न 07:42 बजे विधान सभा की कार्यवाही शुक्रवार दिनांक 12 जुलाई, 2019 (आषाढ़ 21, 1941) के प्रात: 11:00 बजे तक के लिए स्थगित की गई.
भोपाल: अवधेश प्रताप सिंह
दिनांक: 11 जुलाई, 2019 प्रमुख सचिव, मध्यप्रदेश विधान सभा
मेंटेनेंस तो एक प्रक्रिया थी, लेकिन लोकसभा के चुनाव के दौरान आपने मेंटेनेंस नहीं किया नतीजतन सारे प्रदेश में हाहाकार मची.
एक तो आपने निर्वाचन को लेकर के जो वक्तव्य दिया है, उसके बारे में मुझे स्पष्टीकरण दे दीजिएगा, मुझे जवाब मिल जाएगा.
माननीय अध्यक्ष महोदय, प्रश्न के जवाब में माननीय अध्यक्ष जी मैं संरक्षण चाहूंगा, असामाजिक तत्वों के द्वारा छेड़छाड़ करने पर विद्युत प्रदाय अवरूद्ध हुआ.
माननीय मंत्री जी मैं जानना चाहूंगा कि जब फीडर सेप्रेशन की व्यवस्था पिछले 15 सालों से चल रही थी और फीडर सेप्रेशन में कंपनियों ने भी आश्वस्त किया था कि फीडर सेप्रेशन के कारण विद्युत की चोरियां नहीं होगी, छेड़छाड़ नहीं होगी, लॉसेस नहीं होगा.
माननीय मंत्री जी मैं जानना चाहूंगा कि ये क्या 6 महीने में असामाजिक तत्व प्रकट हो गए.
आपने कहा कि एफआईआर हुई है, मैं आपने जानना चाहता हूं कि किस प्रकार से कौन से तत्वों के खिलाफ कितनी एफआईआर दर्ज हुई है, यह भी कृपया कर बताने का कष्ट करें.
अध्यक्ष महोदय - यशपाल जी, दो प्रश्न हो गए.
नेता प्रतिपक्ष (श्री गोपाल भार्गव) - एक और प्रश्न बताने दो साथ में.
अध्यक्ष महोदय - गोपाल भाई, रूक तो जाओ, लंबी किताब हो जाएगी.
श्री गोपाल भार्गव - चमगादड़ों के कारण कितनी ट्रिपिंग हुई और कितनी चमगादड़ें थीं.
चमगादड़ों की संख्या भी बता दें, क्योंकि आपके बयान में यह आया है कि चमगादड़ों के कारण ट्रिपिंग हुई. (. . . व्यवधान)
अध्यक्ष महोदय - मंत्री जी उत्तर दीजिए.
ऊर्जा मंत्री(श्री प्रियव्रत सिंह) - मैं यशपाल जी के प्रश्न का उत्तर देने से शुरू करता हूं.
वित्त मंत्री(श्री तरूण भनोत) - अध्यक्ष जी, (xx)
श्री भूपेन्द्र सिंह - माननीय अध्यक्ष जी, ये आपत्ति जनक है.
इन्हें माफी मांगनी चाहिए.
अध्यक्ष महोदय - चलिए हो गया विलोपित किया जाए.
श्री हरिशंकर खटीक - माननीय अध्यक्ष जी, ऐसा नहीं बोलना चाहिए ये वित्त मंत्री है, जिम्मेवार मंत्री हैं, ऐसा नहीं बोलना चाहिए.
अध्यक्ष महोदय - विराजिए.
श्री तरूण भनोत - इसमें क्या आपत्तिजनक है, चलिए आप गिनकर बता दो. (. . व्यवधान)
श्री भूपेन्द्र सिंह - आपको माफी मांगनी चाहिए, यह कोई तरीका नहीं है. (. . व्यवधान) ये हाउस में चमगादड़ कह रहे हैं, हाउस को मजाक बना रहे हैं.
ये वित्त मंत्री हैं, मध्यप्रदेश सरकार के. (. . व्यवधान)
श्री हरिशंकर खटीक - माननीय अध्यक्ष जी, ये वित्त मंत्री है. (. . व्यवधान)
अध्यक्ष महोदय - प्रश्न का उत्तर ले लीजिए.
(. . . व्यवधान. . . )
श्री भूपेन्द्र सिंह - माफी मांगना चाहिए.
श्री हरिशंकर खटीक - यह आपत्तिजनक है.
(व्यवधान)
अध्यक्ष महोदय - बैठ जाएं.
श्री तरुण भनोत - (XXX)
अध्यक्ष महोदय - प्रश्न का उत्तर ले लीजिए.
श्री भूपेन्द्र सिंह - (XXX)(व्यवधान)
श्री तरुण भनोत - यह किसने कहा ?
यह तो आप कह रहे हैं.
श्री भूपेन्द्र सिंह - यह आपने कहा है.
श्री तरुण भनोत - मैंने नहीं कहा.
श्री भूपेन्द्र सिंह - अध्यक्ष महोदय, इन्होंने अपनी सीट पर खड़े होकर कहा है.
(. . . व्यवधान. . . )
अध्यक्ष महोदय - तरुण जी, बैठें.
आप लोग विराजिए.
(व्यवधान)
श्री हरिशंकर खटीक - अध्यक्ष महोदय, यह व्यवहार आपत्तिजनक है.
अध्यक्ष महोदय - उसको मैंने विलोपित कर दिया है.
श्री गोपाल भार्गव - विलोपित होने से नहीं होगा.
श्री भूपेन्द्र सिंह - यह बात इन्होंने खड़े होकर कही है.
अध्यक्ष महोदय - इस बात की कितनी प्रतिक्रिया हो गई है.
श्री भूपेन्द्र सिंह - (XXX)
श्री तरुण भनोत - आप रिकॉर्ड चैक कर लीजिये.
श्री भूपेन्द्र सिंह - (XXX)
श्री तरुण भनोत - यह तो आप कह रहे हैं.
श्री भूपेन्द्र सिंह - माननीय अध्यक्ष जी, आप रिकॉर्ड चैक करवा लीजिए.
श्री तरुण भनोत - आप रिकॉर्ड चैक करवा लीजिये.
श्री भूपेन्द्र सिंह - इन्होंने रिकॉर्ड में इस बात को कहा है कि (XXX) आप रिकॉर्ड चैक करवा लें, माननीय अध्यक्ष महोदय.
संसदीय कार्यमंत्री (डॉ. गोविन्द सिंह) - माननीय अध्यक्ष जी, नेताजी आप एक मिनट सुनें.
श्री भूपेन्द्र सिंह - (XXX) आप रिकॉर्ड दिखवा लो, माननीय अध्यक्ष महोदय.
क्या मंत्री इस तरह की भाषा का उपयोग करेंगे ?
डॉ. गोविन्द सिंह - (श्री भूपेन्द्र सिंह को देखकर) आप बैठ जाइये.
एक मिनट सुन लें.
श्री तरुण भनोत - आप रिकॉर्ड चैक करा लीजिये.
श्री भूपेन्द्र सिंह - आप रिकॉर्ड चैक करा लो.
अध्यक्ष महोदय, इन्होंने रिकॉर्ड में इस बात को कहा है.
अध्यक्ष जी, आप व्यवस्था दे दें.
अध्यक्ष महोदय - आप बैठ जाइये.
श्री भूपेन्द्र सिंह - माननीय अध्यक्ष महोदय, आप रिकॉर्ड चैक करवा लें.
अध्यक्ष महोदय - अब आप लोगों से प्रार्थना है कि कृपया बैठ जाएं.
बहुमूल्य प्रश्न के 4 मिनट और साढ़े 27 सेकेण्ड जाया हो गए हैं.
श्री गोपाल भार्गव - अध्यक्ष महोदय, लेकिन मंत्री को अपनी जुबान पर नियंत्रण रखना चाहिए.
यह गलत बात है.
अध्यक्ष महोदय - यह विषय पैदा कैसे हुआ ?
(. . . व्यवधान. . . )
श्री गोपाल भार्गव - अध्यक्ष महोदय, तो क्या आप इस तरह (XXX) कहेंगे.
अध्यक्ष महोदय - यशपाल जी, आप अपना प्रश्न कीजिये.
श्री भूपेन्द्र सिंह - अध्यक्ष जी, आप व्यवस्था दे दें.
जो व्यवस्था आप देंगे, वह स्वीकार कर लेंगे.
आप व्यवस्था दे दें.
अध्यक्ष महोदय - मैंने व्यवस्था दे दी औरउसको विलोपित करा दिया है.
मंत्री जी, अपना उत्तर दें.
श्री भूपेन्द्र सिंह - क्या व्यवस्था दी है ?
अध्यक्ष महोदय - मंत्री जी, उत्तर दें.
आप माइक चालू रखिये, कोई सुने या न सुने.
(. . . व्यवधान. . . )
श्री गोपाल भार्गव - अध्यक्ष महोदय, विद्युत का अनवरत प्रवाह क्यों नहीं हो रहा है ?
यह विषय चल रहा था.
ट्रिपिंग क्यों हो रही है, इसके पीछे शासन की ओर से अनेकों कारण बताए गए.
उसमें एक विषय यह भी था, इसके बारे में तो क्या प्रतिउत्तर में ट्रेजरी बैंच के द्वारा यह कहा जाएगा (XXX)
डॉ. गोविन्द सिंह - अध्यक्ष महोदय, एक मिनट सुन लें.
श्री भूपेन्द्र सिंह - माननीय अध्यक्ष महोदय, आप रिकॉर्ड पढ़कर देख लें.
श्री तरुण भनोत - (XXX)
श्री हरिशंकर खटीक - आपने गलत शब्दों का प्रयोग किया है.
हम लोग जब बोलेंगे तो अच्छा लगेगा.
श्री भूपेन्द्र सिंह - माननीय अध्यक्ष महोदय, क्या यह कहना संसदीय परम्परा है ?
क्या यह संसदीय शब्द है ?
(. . . व्यवधान. . . )
श्री तरुण भनोत - अध्यक्ष महोदय, यह शब्द संसदीय शब्द नहीं है तो माननीय नेता प्रतिपक्ष ने इस शब्द का उपयोग क्यों किया ?
श्री भूपेन्द्र सिंह - यह तो आपके जवाब में है.
अध्यक्ष महोदय - प्रश्न-उत्तर चलने देना है या नहीं.
आप प्रश्न-उत्तर चलने दें.
खेल एवं युवा कल्याण मंत्री (श्री जितु पटवारी) - अध्यक्ष महोदय, मेरा ऐसा अनुरोध है कि यह विषय ऐसा नहीं था और न मंशा ऐसी थी.
अध्यक्ष महोदय - माननीय मंत्रीगण, माननीय सदस्यगण, क्या हमें प्रश्न-उत्तर चलने देना है या नहीं.
श्री गोपाल भार्गव - हम लोगों के सम्मान की रक्षा नहीं होगी.
अध्यक्ष महोदय - आपके सम्मान की रक्षा है, मैंने बात कर ली है.
मैं बात देखूंगा, बात इतनी आती है कि आवश्यकता शब्दावली मेरे द्वारा विलोपित की जा चुकी है.
दोनों पक्षों के माननीय सदस्यगण से निवेदन है कि वे गरिमा बनाए रखें तथा विषय तक सीमित रहें.
माननीय मंत्री जी, जवाब दीजिये.
नेता प्रतिपक्ष जी, कृपया प्रश्नोत्तर चलने दें.
श्री गोपाल भार्गव - अध्यक्ष महोदय, थप्पड़ मारकर फिर यह कहा जाये कि गलती हो गई और आप कहें कि गलती की माफी दें तो ऐसा नहीं चलेगा.
अध्यक्ष महोदय - अब आप लोग शान्त रहें.
प्रश्न-उत्तर चलने दीजिये.
श्री गोपाल भार्गव - यह गलत बात है.
श्री प्रियव्रत सिंह -- अध्यक्ष महोदय, जहां तक मेन्टेनेंस के कार्य का प्रश्न है.
. . . . (व्यवधान). . . .
श्री भूपेन्द्र सिंह -- माननीय अध्यक्ष महोदय, इस सदन को चमगादड़ कह दिया जाये.
. . . . . (व्यवधान). . . .
श्री प्रियव्रत सिंह -- माननीय अध्यक्ष महोदय, एक प्री मानसून मेन्टेनेंस मई-जून महीने में कराया जाता है और दूसरा मेन्टेनेंस का कार्य अक्टूबर और नंवबर में त्यौहार के समय में त्यौहार से पहले कराया जाता है.
वर्ष 2018 में पूर्व सरकार द्वारा न तो मई जून में मेन्टेनेंस कराया गया और विधानसभा चुनाव का बहाना लेकर अक्टूबर, नंवबर में जो मेन्टेनेंस कराया जाना था, उसको भी नहीं कराया गया है.
यह पूर्ववर्ती सरकार के समय में हुआ है.
(शेम-शेम की आवाज)
. . . . . (व्यवधान). . . .
श्री इंदर सिंह परमार -- बार- बार पूर्ववर्ती सरकार के बारे में बोला जा रहा है.
आठ महीने से इनकी सरकार है, आठ महीने में इन्होंने क्या-क्या किया है ?
क्या केवल इन्होंने 50-50 हजार रूपये के बिल घरों में देने का काम किया है ?
लोगों को दो सौ रूपये बिल के 40-40, 50-50 हजार रूपये बिल आ रहे हैं.
मैं अपने साथ दो गावों के पूरे रिकार्ड लेकर आया हूं.
अध्यक्ष महोदय -- यह जो बीच-बीच में बोल रहे हैं, इनका कुछ नहीं लिखा जायेगा.
श्री प्रियव्रत सिंह -- माननीय अध्यक्ष महोदय, लोकसभा चुनाव के दौरान व्यवस्था स्थापित करने के लिये मेन्टेनेंस का कार्य रोका गया और अति आवश्यक होने पर कहीं पर कोई मेजर फाल्ट क्रिेयेट न हो, वहां पर उस समय में भी मेन्टेनेंस का कार्य कराया गया है, इसलिये यह कहना बिल्कुल अनुचित है कि सरकार के द्वारा मेन्टेनेंस के कार्य में कोई कोताही बरती गई.
पिछले तीन-चार साल से यह मेन्टेनेंस का कार्य केवल खाना पूर्ति करके होता था और एलटी लाईन का मेन्टेनेंस होता ही नहीं था, ट्रांसफार्मर का मेन्टेनेंस होता ही नहीं था.
आज जो ट्रिपिंग हो रही है वह मात्र पहले जो उपकरण खरीदे गये थे, उन उपकरणों की गुणवत्ता कम होने के कारण भी नुकसान हो रहा है.
(शेम-शेम की आवाज)
. . . . (व्यवधान). . . .
श्री गोपाल भार्गव -- माननीय अध्यक्ष महोदय. (व्यवधान). . .
इंजी. प्रदीप लारिया -- माननीय अध्यक्ष महोदय.
(व्यवधान). . . .
अध्यक्ष महोदय -- मूल प्रश्नकर्ता का एक प्रश्न आ जाने दें फिर आप बोलें.
आप सभी बैठ जायें.
मूल प्रश्नकर्ता का एक प्रश्न आ जाने दीजिये फिर आप बोलें. . . . (व्यवधान). . .
श्री यशपाल सिंह सिंसौदिया -- माननीय अध्यक्ष्ा महोदय, मेरे प्रश्न का तो जवाब ही नहीं आ रहा है ?
अध्यक्ष महोदय -- आपने दो प्रश्न कर लिये हैं, तीसरा प्रश्न पूछ लें.
श्री यशपाल सिंह सिंसौदिया -- दूसरे प्रश्न का जवाब ही नहीं आया है और मूझे तीसरा प्रश्न भी पूछना है.
अध्यक्ष महोदय -- आपका जवाब आ गया है.
श्री यशपाल सिंह सिंसौदिया -- दूसरे प्रश्न का जवाब नहीं आया है.
तीसरा प्रश्न अभी मैं पूछुंगा.
अध्यक्ष महोदय -- आपका दूसरा प्रश्न क्या था ?
श्री यशपाल सिंह सिंसौदिया -- मेरा दूसरा प्रश्न यह था कि जो एफआईआर में छेड़छाड़ की है, क्या इन छ: महीने में असामाजिक तत्व पैदा हो गये ?
आप ऐसे असामाजिक तत्वों की संख्या बता दें और उनके नाम भी बता दें कि वह कौन-कौन से असामाजिक तत्व हैं.
अध्यक्ष महोदय -- श्री यशपाल जी मैं आपके प्रश्न का जवाब पुछवा रहा हूं आप बैठ जायें, क्या मंत्री जी आपको छेड़छाड की कोई जानकारी है ?
श्री प्रियव्रत सिंह -- पश्चिम क्षेत्र से संबंधित माननीय सदस्य का सवाल है.
पश्चिम क्षेत्र विद्युत कंपनी द्वारा कुल प्रकरणों की संख्या 18 हैं, जहां छेड़छाड़ की शिकायतें प्राप्त हुई हैं, इनमें से पांच में एफआईआर दर्ज हुई है और 13 में पुलिस में आवेदन दिये गये हैं परंतु एफआईआर अभी दर्ज नहीं हो पाई है.
श्री यशपाल सिंह सिसौदिया -- माननीय अध्यक्ष महोदय, माननीय मंत्री जी बता दें कि फीडर सेपरेशन के अंतर्गत लाईन लासेस नहीं होते हैं, छेड़छाड़ नहीं की जा सकती है?
फीडर सेपरेशन में कंपनियां स्वयं बताती है कि चोरी नहीं हो सकती है , छेड़खानी नहीं हो सकती है.
मैं फिर कहना चाहता हूं कि बचने के लिये सरकार इन एफआईआर का प्रपंच खेल रही है.
अध्यक्ष महोदय -- (श्री शशांक भार्गव के अपने आसन से कुछ कहने पर) श्री भार्गव जी मूल प्रश्नकर्ता अपना प्रश्न कर रहे हैं, अभी आपको समय नहीं मिल पायेगा.
पहले मूल प्रश्नकर्ता को प्रश्न कर लेने दें.
श्री यशपाल सिंह सिसौदिया -- माननीय अध्यक्ष महोदय, मेरा आपके माध्यम से एक प्रश्न और है जो अति महत्वपूर्ण भी है कि आउट सोर्स के अंतर्गत ठेकेदारों द्वारा अप्रशिक्षित लोगों को, युवा बेरोजगारों को जिनकी उम्र 35 वर्ष से कम है, उनसे का कराया जाता है.
जमाना किसी का नहीं है जमाना व्यवस्था का है.
मेरे प्रश्न के अंतर्गत इंदौर और उज्जैन संभाग में 386 लोगों की मूत्यु हो चुकी है.
(शेम शेम की आवाज) आपने मंत्री जी कहा और उत्तर में बताया है मैं उस संबंध में जानना चाहूंगा क्या आपके विभाग ने और आपकी कंपनी के सभी अधिकारियों ने इस बात की ताकीद की है कि वह जो काम करने वाला व्यक्ति है जिसको आप खंबे पर चढ़ा रहे हैं वह प्रशिक्षित है या नहीं हैं, उनने आईटीआई की है कि नहीं की है.
महिलायें विधवा हो गई है, छोटे-छोटे बच्चे अनाथ हो गये हैं उसके बारे में आप थोड़ा स्पष्टीकरण कर दें.
श्री प्रियव्रत सिंह -- चार स्वरूप के कर्मचारियों की आउट सोर्स में नियुक्ति की जाती है.
एक अकुशल एक अर्धकुशल, एक कुशल और उच्च कुशल, इन्हीं हेड्स में पश्चिमी डिस्कोम द्वारा नियुक्तियां की गई हैं.
माननीय सदस्य महोदय का प्रश्न पश्चिमी डिस्कोम से संबंधित हैं, इसलिये मैं पश्चिम डिस्कोम का ही उत्तर दे रहा हूं.
श्री यशपाल सिंह सिसौदिया-- माननीय अध्यक्ष महोदय, मैंने जो 386 . . . .
अध्यक्ष महोदय-- धैर्य रखें यशपाल जी.
श्री प्रियव्रत सिंह-- माननीय अध्यक्ष महोदय, यह जो नियुक्तियां हुई हैं, यह हमारी सरकार के कार्यकाल की नियुक्तियां नहीं है.
श्री यशपाल सिंह सिसौदिया-- माननीय मंत्री जी मैं आपसे जांच चाहता हूं.
श्री प्रियव्रत सिंह-- माननीय आप विराजें, मैं आपके प्रश्न का उत्तर दे रहा हूं.
अध्यक्ष महोदय-- यशपाल जी, जैसा मंत्री जी ने धैर्यपूर्वक आपका प्रश्न सुना, आप भी कृपया मंत्री जी का जवाब धैर्यपूर्वक सुनें.
श्री प्रियव्रत सिंह-- माननीय अध्यक्ष महोदय, जो बात माननीय सदस्य महोदय ने कही है, मैं इसका परीक्षण कराऊंगा और इसकी जांच भी कराऊंगा और व्यवस्थित रूप से जो प्रशिक्षित लाइन स्टॉफ है, जो आई. टी. आई. है या उच्च प्रशिक्षित की श्रेणी में आता है उन्हीं से हम लाइन वर्क करायेंगे.
श्री यशपाल सिंह सिसौदिया-- बहुत-बहुत धन्यवाद.
श्री विश्वास सारंग-- माननीय अध्यक्ष महोदय, मैं आपके माध्यम से मंत्री जी को धन्यवाद देता हूं, आपने भी कहा कि धैर्यपूर्वक सुना और इरीटेड नहीं हुये और यही बात माननीय अध्यक्ष महोदय विगत दिनों जब इंदौर गये थे और इनकी बैठक में ही चार बार लाइट चली गई जब भी यह इरीटेड नहीं हुये.
इनको मैं बधाई देता हूं और अगर जब इरीटेड हो जाते तो शायद व्यवस्थायें ठीक हो जातीं.
अध्यक्ष महोदय-- प्रश्न करिये, कृपया प्रश्न करिये.
श्री विश्वास सारंग-- माननीय अध्यक्ष महोदय, आपने कहा है कि प्रदेश में कोई भी कर्मचारी कटौती के कारण निलंबित नहीं हुआ है पर कर्तव्य निर्वहन में लापरवाही के कारण निलंबित किये गये हैं, तो वह कर्तव्य निर्वहन में लापरवाही क्या थी, क्या यह बताने का कष्ट करेंगे ?
श्री प्रियव्रत सिंह-- माननीय अध्यक्ष महोदय, फीडरों की व्यवस्था सुचारू रूप से चले और अधिकारियों के कर्तव्य नियत हैं.
यह मैं नियत नहीं करता, यह पूर्व से ही नियत हैं.
जो नियत कर्तव्य थे, उनमें जो लापरवाही बरत रहा था उसके खिलाफ कार्यवाही हुई और जहां तक कि भाई साहब ने कहा, बात सुन लें भाई साहब यह सुनने में ही तो कमी आ जाती है.
आपने खूब सुनाया हमें, हम बैठे-बैठे सुनते थे, अब 15 साल बाद हमारा मौका आया है तो आप हमारी सुन लो.
श्री विश्वास सारंग-- माननीय अध्यक्ष महोदय, यह 15 साल का भूत तो उतरवा दीजिये.
श्री यशपाल सिंह सिसौदिया-- माननीय अध्यक्ष महोदय, वक्त है बदलाव का या वक्त है बदला लेने का.
अध्यक्ष महोदय-- यशपाल जी, आप वरिष्ठ हैं.
श्री प्रियव्रत सिंह-- माननीय अध्यक्ष महोदय, विश्वास भाई ने कहा कि 4 बार इंदौर में लाइट गई, यह बरसात का समय था, आंधी चल रही थी, एक डाल टूटकर मेरी गाड़ी पर भी गिर गई थी जहां पर मैं खड़ा था वहां और पेड़ भी टूटकर गिरे, उस समय लाइट गई पर मैं धन्यवाद देता हूं पश्चिम डिस्कॉम में हमारे जुझारू अधिकारियों का कि उन्होंने तत्काल इंदौर की विद्युत व्यवस्था एक घंटे के अंदर व्यवस्थित की.
यहां ऐसा समय भी आया था जुलाई महीना था 2018 का, पूरा भोपाल शहर रातभर अंधकार में डूबा रहा, हाहाकार मच रहा था, समाचार पत्रों में छपा पर उस समय किसी के कान में जूं नहीं रेंगा.
श्री विश्वास सारंग-- माननीय अध्यक्ष महोदय, यह अच्छी बात है अभी तक यह कह रहे थे कि अधिकारी कर्मचारी हमसे मिलें.
लेकिन इन्होंने अधिकारियों, कर्मचारियों को बधाई दी है इसके लिये धन्यवाद.
श्री गोपाल भार्गव जी-- माननीय अध्यक्ष जी, माननीय मंत्री जी ने अपने उत्तर में यह कहा कि उपकरण खराब थे, सब स्टेंडर्ड थे, ट्रांसफार्मर, तार इत्यादि जो है वह ठीक नहीं थे इस कारण से हमें विद्युत आपूर्ति में बाधा आ रही है.
पिछले 12-15 वर्षों से यही उपकरण ठीक से काम कर रहे थे और आपूर्ति पूरी थी.
मैं आपसे यह जानना चाहता हूं कि उस समय कौन से हमारे साथ में भगवान हो गये थे या हमारे साथ में व्यवस्था हो गयी थी.
आपके साथ में कौन सी ऐसी कुदरती कयामत हो गई कि जिसमें यह सारा का सारा होने लगा जिसमें मुख्यमंत्री के लिये आप सबको कहना पड़ा, हिदायत देना पड़ी, कर्मचारियों के निलंबन की स्थिति भी आई. अनेकों प्रकार की आपने वीडियो कांफ्रेंसिंग करके पूरे प्रदेश के लोगों के लिये हड़काया, कर्मचारियों को हड़काया.
मैं जानना चाहता हूं कि 6 महीने में, 8 महीनें में यह सारे के सारे उपकरण कैसे खराब हो गये.
यह दोष देना, मैं मानकर चलता हूं बहुत उत्तरदायित्व का बोध नहीं कराता.
श्री प्रियव्रत सिंह-- माननीय अध्यक्ष महोदय, यह कहना बिलकुल अनुचित है कि अभी ट्रिपिंग ज्यादा हो रही है.
अगर ट्रिपिंग के आप आंकड़े देखें तो 2018 से बहुत कम आउटेज इस बार हुआ है, परंतु हमारी सरकार और हमारे माननीय मुख्यमंत्री जनता की मांग के प्रति सजग हैं, इसलिये हम एक्शन मोड में दिखे, पहले लाइट जाती थी, किसी को जूं नहीं रेंगती थी.
माननीय अध्यक्ष महोदय, दूसरी चीज जो उपकरणों का मामला आया.
अभी सिरोंज में हमारे पास माननीय विधायक की चिट्ठी आई कि बिजली की समस्या है तो हमने वहां जांच की तो वहां इंसुलेटर के संबंध में दिक्कतें आ रही थीं.
मैंने जांच के आदेश दिये हैं.
जांच पूर्ण होने पर वह तथ्य भी मैं माननीय नेता प्रतिपक्ष को उपलब्ध कराऊंगा.
दूसरी चीज जो यहां पर जो मामला नेता प्रतिपक्ष महोदय ने पूछा.
अभी कुछ देर पहले जिक्र किया था चमगादड़ों के बारे में.
चमगादड़ों का मामला सिर्फ उत्तर भोपाल जोन का ही है और चमगादड़ों के मामले से हम पूरे मध्यप्रदेश को रिलेट नहीं करते हैं.
यह सिर्फ उत्तर भोपाल जोन में शिकायत आई थी.
जो तालाब के किनारे, अगर बड़े भाई साहब कहेंगे तो आज शाम को ही हम चलेंगे टहलते हुए और तालाब के किनारे आप टहलेंगे तो मैं आपको चमगादड़े भी दिखा दूंगा माननीय बड़े भाई साहब को और, रिकार्ड मैं मेंटेन कर लूंगा परन्तु हमने उसमें भी इंसुलेशन के आदेश दिये हैं कि जो तालाब के किनारों की लाईनें हैं उसमें इंसुलेशन किया जाए ताकि वहां फाल्ट क्रियेट न हो.
श्री गोपाल भार्गव - माननीय अध्यक्ष जी,चमगादड़ें अभी 6-8 महीने में बढ़ गई हैं क्या.
यह तो पहले भी हुआ करती थीं.
ग्रेसिम उद्योग पर कार्यवाही
[श्रम]
5. ( *क्र. 1061 ) श्री बहादुर सिंह चौहान : क्या श्रम मंत्री महोदय यह बताने की कृपा करेंगे कि (क) प्र.क्र. 3990 दिनांक 14.03.18 के पुस्तकालय परिशिष्ट-1 में वर्णित प्रकरण क्र. 977/1/एवं 5436/12 में कारखाना अधिभोगी एवं प्रबंधक को मा. सी.जे.एम. न्यायालय द्वारा फरार घोषित किए जाने पर विभाग ने इनकी गिरफ्तारी के लिए क्या व कब कार्यवाही की?
समस्त कार्यवाही की छायाप्रति देवें।
(ख) यदि कार्यवाही नहीं की गई तो कारण बताएं।
इसके उत्तरदायी अधिकारियों के नाम, पदनाम भी देवें।
इस अवधि के समस्त अधिकारियों के नाम देवें।
(ग) उपरोक्तानुसार इन अधिकारियों पर शासन कब तक कार्यवाही करेगा?
श्रम मंत्री ( श्री महेन्द्र सिंह सिसौदिया) -
(क) प्रश्न में वर्णित प्रकरण क्रमांक 977/11, एवं 5436/12 में कारखाना अधिभोगी एवं प्रबंधक को माननीय सी. जे. एम. न्यायालय,उज्जैन द्वारा फरार घोषित किया गया.
प्रश्नांश की जानकारी पुस्तकालय में रखे परिशिष्ट "अ" "ब" "स" एवं "द" अनुसार है.
(ख) विभाग द्वारा कारखाना अधिभोगी एवं प्रबंधक के विरुद्ध माननीय सी. जे. एम. न्यायालय,उज्जैन में प्रकरण दर्ज किया गया था, जो कि वर्तमान में न्यायालय में लंबित है.
श्रम विभाग स्तर पर उपरोक्त प्रकरणों में कोई कार्यवाही लंबित नहीं है.
चार आरोपियों में से दो कि गिरफ्तार किया जाकर दो पर ईनाम उद्घोषणा की जाकर गिरफ्तारी के प्रयास जारी हैं.
(ग) प्रश्न उपस्थित नहीं होता.
श्री बहादुर सिंह चौहान - माननीय अध्यक्ष जी, मेरा प्रश्न ग्रेसिम उद्योग से संबंधित है.
ग्रेसिम उद्योग हिन्दुस्तान का नहीं, एशिया महाद्वीप का जाना-पहचाना बहुत बड़ा उद्योग है और उसमें हजारों श्रमिक अपनी आजीविका चलाने के लिये कार्य करते हैं.
इस ग्रेसिम उद्योग में आए दिन गैस के रिसाव से बड़े-बड़े टैंकों की सफाई करने के कारण उसका जो वेस्ट मटेरियल हटाने के लिये वहां पर कई दुर्घटनाएं होती रहती हैं और श्रमिकों की मृत्यु होती रहती है.
यह प्रश्न श्रम विभाग और गृह विभाग दोनों से जुड़ा हुआ है.
मैं प्वाइंटेड प्रश्न माननीय मंत्री जी से करना चाहता हूं कि प्रकरण क्रमांक 977/11 और प्रकरण क्रमांक 5436/12 में जो भी दोषी अधिकारी थे.
प्रश्न लगने के बाद माननीय सी. जे. एम. न्यायालय उज्जैन द्वारा उनको फरार घोषित कर दिया गया था.
प्रश्न के बाद पुलिस हरकत में आई. उसमें से कुछ आरोपियों की गिरफ्तारी हो गई.
यह प्रश्न का प्रभाव के कारण हुआ.
अब चूंकि कारखाना अधिभोगी व्यक्ति की गिरफ्तारी हो गई है तो जो बचे हुए डाक्टर राजीव नयन और वीरेन्द्र महापात्रा की गिरफ्तारी शेष है.
आज जो मुझे संशोधित उत्तर मिला है वह पुलिस अधीक्षक के हस्ताक्षर से मिला है कि उन पर 5-5 हजार रुपये का ईनाम घोषित कर दिया है.
उनकी गिरफ्तारी होना तय है इसमें कोई शंका नहीं लेकिन मैं श्रम विभाग से सीधा प्रश्न कर रहा हूं.
श्रम विभाग ने कहा कि उपरोक्त प्रकरणों में कोई कार्यवाही लंबित नहीं है.
मैं आपके माध्यम से मंत्री जी से पूछना चाहता हूं कि इन दोनों प्रकरणों में मृतक श्रमिक को श्रम विभाग ने क्या उनके परिवारों को अनुकम्पा नियुक्ति दिलवाई गई है, क्या उनके परिवारों को मासिक पेंशन ग्रेसिम उद्योग से दिलवाई जा रही है ?
श्री महेन्द्र सिंह सिसौदिया - माननीय अध्यक्ष जी, निश्चित रूप से ग्रेसिम उद्योग में सन् 2010 में हुई यह घटना बहुत दुखद थी.
2 घटनाएं इस प्रकार की घटनाएं ग्रेसिम,नागदा में हुईं कि हमारे 2 श्रमिक, जिसमें से एक की एक्सीडेंट में मृत्यु हुई और दूसरा बीमार हुआ, उसको चोटें लगीं किन्तु वह दोबारा अपनी सर्विस पर पहुंच गया.
माननीय अध्यक्ष महोदय, माननीय सदस्य ने जो प्रश्न किया है, उसका जवाब तो परिशिष्ट में स्पष्ट रूप से अंकित है, जहां तक श्रम विभाग की बात है, श्रम विभाग का काम है कि कारखाना अधिनियम के तहत जो प्रॉसिक्युशन सीजेएम कोर्ट के यहां होना चाहिए, वह नीयत समय में श्रम विभाग के अधिकारियों ने सीजेएम कोर्ट में प्रस्तुत किया.
आज मामला सबज्युडिस है, न्यायालय में विचाराधीन है.
जहां तक गिरफ्तारी की बात है, गिरफ्तारी का कार्यक्षेत्र श्रम विभाग का नहीं, बल्कि गृह विभाग और पुलिस का बनता है.
जहां तक आपने बच्चों की बात की है, नौकरी की बात की है तो मैं आपको सदन के माध्यम से बताना चाहता हूं कि मृतक के बच्चे नाबालिग हैं, इसलिए उनको अनुकंपा नियुक्ति नहीं दे पाये किन्तु श्रम विभाग के अधिकारियों के परिश्रम से फेक्ट्री के मालिकों द्वारा तुरन्त ढ़ाई लाख रुपए का मुआवजा श्रमिक को दिया गया चूंकि इएसआई में पंजीकृत हैं, इसलिए उनको पेंशन की व्यवस्था भी है, एक को 1800 रुपये और दूसरे को 2000 रुपये पेंशन उनके बच्चों एवं पत्नी को प्राप्त हो रही है.
श्री बहादुर सिंह चौहान - माननीय अध्यक्ष महोदय, ऐसी घटनाएं उस ग्रेसिम में कई होती हैं, जिनको सामान्य मृत्यु बता दिया जाता है.
यहां तो वहां के जनप्रतिनिधि के सक्रिय होने के कारण प्रकरण बना है.
मेरा प्रश्न यह है कि पुलिस विभाग में या किसी विभाग में छोटा बच्चा भी होता है तो उसको अनुकंपा नियुक्ति दी जाती है.
माननीय मंत्री जी उसके बच्चे को अनुकंपा नियुक्ति देने का प्रयास करें?
श्री महेन्द्र सिंह सिसोदिया - माननीय अध्यक्ष महोदय, दो प्रकरणों में, एक में चूंकि नाबालिग बच्चे थे, इसलिए अनुकंपा नियुक्ति नहीं दी है, किन्तु जो मृतक था, उसके भतीजे को अनुकंपा नियुक्ति दी गई है.
श्री बहादुर सिंह चौहान - माननीय अध्यक्ष महोदय, यह जो बचे हुए व्यक्ति हैं गृह विभाग से इन्होंने कोई पत्राचार किया है कि नहीं किया है, मेरे पास में यह जानकारी नहीं आई है, लेकिन बाकी लोगों की जो गिरफ्तारी नहीं हुई है.
मैं चाहता हूं कि गृह विभाग से इसमें गिरफ्तारी कब तक करवा लेंगे?
अध्यक्ष महोदय - आप बैठिए, मैं बता रहा हूं.
माननीय गृह मंत्री जी, जो विषय चल रहा है, माननीय मंत्री श्री महेन्द्र सिंह सिसोदिया जी से पूछकर जो विधायक की मंशा है कृपया गृह विभाग उस पर वैसी कार्यवाही करे.
श्री बहादुर सिंह चौहान - धन्यवाद, माननीय अध्यक्ष महोदय.
बाजना फोरलेन निर्माण में अनियमितता की जाँच
[लोक निर्माण]
6. ( *क्र. 962 ) श्री हर्ष विजय गेहलोत : क्या लोक निर्माण मंत्री महोदय यह बताने की कृपा करेंगे कि (क) प्रश्नकर्ता के प्रश्न क्र. 544 दिनांक 21.2.19 के संदर्भ में बतावें कि उत्तर दिनांक तक अनुबंध की शर्तों अनुसार कितने दिन का विलंब अभी तक हुआ?
पेनाल्टी किस अनुसार वसूली जाना है?
अभी तक ठेकेदार को किस-किस दिनांक को कितना भुगतान किया गया।
(ख) क्या उपरोक्त प्रश्न के साथ दी गई D.P.R. तथा सूचना के अधिकार के तहत अजय कुमार चत्तर को पत्र क्र.42/सूअधि/स/2017-18 दिनांक 15.1.18 को दी गई D.P.R. भिन्न-भिन्न है।
विधान सभा प्रश्नों के माध्यम से प्राप्त D.P.R. में कुल लागत रूपये 1004.75 लाख तथा दूसरी D.P.R. में रूपये 1747.06 लाख है।
यदि हाँ, तो प्रश्न 544 के उत्तर में इसका उल्लेख क्यों नहीं है?
(ग) क्या एक D.P.R. में सड़क की चौड़ाई 20.3 मीटर तथा दूसरी D.P.R. में 31.7 मीटर है, यदि यह सही है तो भ्रामक D.P.R. बनाना क्या अपराध की श्रेणी में नहीं है?
क्या 18 करोड़ का भ्रष्टाचार किया जा रहा है?
क्या विभाग किसी अधिकारी को जाँच हेतु नियुक्त करेगा?
(घ) क्या फोरलेन के प्रारंभिक बिन्दु बाजना बस स्टैण्ड से 1/2 कि.मी. पर रेल्वे ओव्हर ब्रिज है?
यदि हाँ, तो इसका D.P.R. में उल्लेख न कर असत्य रूप से उस बस स्टैण्ड का उल्लेख किया गया जो 16 साल पहले ही अन्य स्थान पर चला गया?
यदि हाँ, तो इस सड़क के निर्माण में हो रही अनियमितता की जाँच कराई जायेगी?
लोक निर्माण मंत्री ( श्री सज्जन सिंह वर्मा ) : (क) अद्यतन 11 माह 02 दिवस का विलंब हुआ है।
अनुबंध की कंडिका 15 के अनुसार कॉन्ट्रेक्ट डाटा शीट के अनुलग्नक पी अनुसार 0.05 प्रतिशत प्रतिदिन एवं अधिकतम 10 प्रतिशत शास्ति का प्रावधान है।
शेष जानकारी संलग्न परिशिष्ट अनुसार है।
(ख) जी हाँ।
जी हाँ।
रूपये 1747.06 लाख की डी.पी.आर. स्वीकृति हेतु प्रेषित नहीं की गई थी, अत: विधान सभा प्रश्न क्रमांक-544 में इसका उल्लेख नहीं किया गया।
(ग) जी नहीं।
प्रश्न उपस्थित नहीं होता।
किसी प्रकार का भ्रष्टाचार नहीं हुआ है, अत: जाँच की आवश्यकता नहीं है।
(घ) जी हाँ, रेल्वे ओव्हर ब्रिज मार्ग के कि.मी. 1/6 में स्थित है।
जिसका निर्माण सेतु परिक्षेत्र से किया जाना था, इसलिए रतलाम संभाग (भवन/पथ) द्वारा बनाई गई डी.पी.आर. में आर.ओ.बी. का उल्लेख नहीं किया गया।
मार्ग के प्रारंभिक भाग में पूर्व में बाजना बस स्टैण्ड स्थित था, जो कालान्तर में अन्यत्र स्थानांतरित हो गया है, किन्तु उस स्थान का नाम वर्तमान में भी बोलचाल में बाजना बस स्टैण्ड के नाम से प्रचलन में है।
जाँच की आवश्यकता नहीं है।
परिशिष्ट -'एक'
श्री हर्ष विजय गेहलोत- माननीय अध्यक्ष महोदय, मेरे पूज्य पिताजी श्री प्रभुदयाल जी गेहलोत, कई बार सदन के सदस्य रहे, उनकी स्मृति को प्रणाम करते हुए मैं आपका आभार मानता हूं कि आपने मुझे, नये सदस्य को बोलने का मौका दिया.
सम्माननीय अध्यक्ष महोदय, माननीय मंत्री जी और सदन को मैं बताना चाहता हूं कि जो डीपीआर बाजना फोरलेन के बारे में बताई गई और जो मुझे सूचना के अधिकार में जानकारी दी गई, उसमें जिम्मेदार अधिकारियों के हस्ताक्षर थे तथा राशि पत्र भी संलग्न है.
जो दूसरी डीपीआर दी गई उसमें जो विधान सभा में जानकारी दी गई, वह अलग डीपीआर दी गई और उसमें मात्र दो अधिकारियों के हस्ताक्षर दिये गये.
पहली डीपीआर में फोरलेन में 104 फीट रोड का बनना बताया गया तथा 70 मकानों को 10 से 20 फीट तक तोड़ दिया गया, यह विध्वंस होने के बाद यह कहना कि उसे स्वीकृति हेतु नहीं भेजा गया, बिल्कुल असत्य है.
मेरा पहला प्रश्न माननीय मंत्री जी से है कि सूचना के अधिकार में ली गई डीपीआर में किस-किस अधिकारी के हस्ताक्षर हैं और उसे किस दिनांक, किस पत्र क्रमांक से उज्जैन, भोपाल स्वीकृति हेतु भेजा गया तथा स्वीकृति होने पर विधानसभा को दी गई डीपीआर में हस्ताक्षर क्यों नहीं हैं?
श्री सज्जन सिंह वर्मा -- माननीय अध्यक्ष महोदय डीपीआर के बारे में पिछले सत्र में प्रश्न किया गया था वह डीपीआर 4 लेन की थी.
इन्होंने श्री चतर जी के माध्यम से एक आरटीआई लगवाई थी उसके माध्यम से 4 लेन की जानकारी दे दी थी.
अब जो इनका प्रश्न है हमारे जो अधिकारी हैं एसई, ईई के माध्यम से जो डीपीआर बनती है, असल में यह डीपीआर नहीं है यह ड्राफ्ट डीपीआर है.
क्योंकि जब एक सड़क बनने की तैयारी में होती है तब उसकी दो तीन तरह की डीपीआर बनती हैं, डीपीआर की तकनीकी स्वीकृति हो जाय तब वह डीपीआर कहलाती है वरना वह ड्राफ्ट डीपीआर कहलाती है.
माननीय सदस्य ने जो मांगी है उस ड्राफ्ट की प्रति हमने हमारे ईई के हस्ताक्षर के माध्यम से दे दी है.
श्री हर्ष विजय गेहलोत --माननीय अध्यक्ष महोदय मेरा कहना है कि दो डीपीआर क्यों बनी हैं और दोनों में राशि अलग अलग क्यों खोली गई है.
अध्यक्ष महोदय -- प्रश्नकाल समाप्त.
( प्रश्नकाल समाप्त )
वक्तव्य
तारांकित प्रश्न संख्या 9 क्र.(449) के संबंध में श्री तुलसी सिलावट,
लोकस्वास्थ्य एवं परिवार कल्याण मंत्री का वक्तव्य
लोक स्वास्थ्य एवं परिवार कल्याण मंत्री ( श्री तुलसी सिलावट ) -- माननीय अध्यक्ष महोदय दिनांक 9 जुलाई, 2019 को तारांकित प्रश्न संख्या 9 क्रमांक (449) के संदर्भ में आसंदी के निर्देशानुसार प्रकरण की जांच प्रतिवेदन प्राप्त किया जाकर कार्यवाही की गई, परंतु सदन स्थगित हो जाने के कारण तथा दिनांक 10 जुलाई, 2019 को बजट प्रस्तुति के कारण मैं आज यह जांच प्रतिवेदन सदन के पटल पर प्रस्तुत करता हूं.
नेता प्रतिपक्ष (श्री गोपाल भार्गव) -- माननीय अध्यक्ष महोदय एक व्यवस्था का प्रश्न है कि आज की कार्यसूची में शून्यकाल की सूचनाओं का उल्लेख नहीं है.
12.01 नियम 267-क के अधीन विषय
अध्यक्ष महोदय -- निम्नलिखित माननीय सदस्यों की सूचनाएं सदन में पढी हुई मानी जायेंगी.
1. डॉ सीतासरन शर्मा 2. श्रीमती यशोधरा राजे सिंधिया
3. श्री के पी त्रिपाठी 4. श्री इंदर सिंह परमार
5. इंजी.
प्रदीप लारिया 6. श्री श्याम लाल द्विवेदी
7. डॉ हीरालाल अलावा 8. श्री मनोहर ऊंटवाल
9. श्री बहादुर सिंह चौहान 10. श्री आशीष गोविन्द शर्मा
डॉ सीतासरण शर्मा -- माननीय अध्यक्ष महोदय --( अनेक माननीय सदस्यों के एक साथ खड़े होने पर) --(व्यवधान)
अध्यक्ष महोदय -- मेरी बात सुन लीजिए, मैं अभी केवल नेता प्रतिपक्ष को अनुमति दे रहा हूं.
बाकी सब कृपया बैठ जायें.
डॉ सीतासरण शर्मा -- मैं कोई टिप्पणी नहीं कर रहा हूं.
आज विश्व जनसंख्या दिवस है.
हम संकल्प लें कि देश की जनसंख्या न बढे.
मैंने उस पर कुछ विषय भी दिया है यदि आप उसको ग्राह्य कर लेंगे तो उस पर चर्चा भी हो जायेगी.
अध्यक्ष महोदय -- जी. (माननीय सदस्य श्री हरदीप सिंह डंग जी के बोलने के लिए खड़े होने पर ) माननीय गोपाल जी यह डंग जी इतना लेट हो गये हैं स्वास्थ्य मंत्री जी ने विषय से संबंधित रिपोर्ट पटल पर रख दी है.
यह अभी जाग रहे हैं.
--(व्यवधान)
डॉ नरोत्तम मिश्र -- अध्यक्ष महोदय जब स्वास्थ्य मंत्री जी ने रिपोर्ट सदन के पटल पर रखी है उस समय घड़ी में समय ऐसा समय हो रहा था कि वे खड़े नहीं हो सकते थे. . . (व्यवधान). .
श्री हरदीप सिंह डंग -- अध्यक्ष महोदय जो रिपोर्ट सदन के पटल पर आयी है उसके बारे में जानकारी दे दें.
अध्यक्ष महोदय -- आप मंत्री जी से मिल लें.
श्री यशपाल सिंह सिसौदिया -- अध्यक्ष महोदय नेता प्रतिपक्ष बोलने के लिए खड़े हुए हैं और मंत्रीगणों के आसन की तरफ देखें क्या स्थिति है.
अध्यक्ष महोदय -- माननीय विधायकगण अपने आसन पर जाएं.
माननीय विधायक गण.
परसों विधायक, श्री हरदीपसिंह डंग जी ने एक प्रश्न किया था, जिसके बारे में आसंदी से कुछ निर्देश दिये गये थे.
जैसा सदस्य जी ने बोला, वैसा रिपोर्ट में पाया गया, वही चीज आज माननीय स्वास्थ्य मंत्री जी ने पढ़कर सुनाई है.
गंभीरता रखिये, विधायकों का सम्मान विधायकों के द्वारा लाई गई रिपोर्ट सही है, तो निश्चित तौर पर आसंदी इस पर ध्यान देगी.
श्री यशपाल सिंह सिसौदिया -- अध्यक्ष महोदय, आपने तत्काल निर्देश दिये, उसके लिये आपको धन्यवाद. .
नेता प्रतिपक्ष (श्री गोपाल भार्गव) -- अध्यक्ष जी, उसके लिये आपको धन्यवाद.
अध्यक्ष जी, आज ऊर्जा विभाग का प्रश्न दिवस था.
मंत्री जी ने दो प्रश्नों में. .
श्री हरदीपसिंह डंग -- अध्यक्ष महोदय, मंत्री जी ओपन करके सदन में बता दें, तो और अच्छा रहेगा.
श्री गोपाल भार्गव -- अध्यक्ष महोदय, मंत्री जी ने दो प्रश्नों के माध्यम से उत्तर दिये.
बहुत से हमारे सदस्यों ने इस बारे में स्थगन और ध्यान आकर्षण सूचनाएं दी हैं.
राज्य में व्यापक स्तर पर ग्रामीण और शहरी क्षेत्रों में विद्युत कटौती हो रही है.
सभी लोग भलीभांति इससे परिचित हैं.
दैनंदिन अखबारों में रोज बातें छप रही हैं.
पूरा प्रदेश विद्युत कटौती से हाहाकार कर रहा है.
पुरानी लालटेनें और पुरानी चिमनियां निकल आई हैं.
झाड़-पोछ करके उनको निकाल लिया है.
कई पुराने जनरेटर,इनवर्टर भी निकल आये हैं, इस पर स्थगन सूचनाएं जो मिली हैं सचिवालय में, हम चाहते हैं कि किसी माध्यम से इस पर चर्चा करवा ली जाए, ताकि अभी किसी स्थान विशेष के बारे में यह उल्लेख हुआ है और उसके बारे में उत्तर शासन की तरफ से आया है.
अध्यक्ष महोदय, यह व्यापक विषय है और इस कारण से मैं आपसे आग्रह करता हूं कि किसी माध्यम से स्थगन या ध्यान आकर्षण के माध्यम से, जो भी आप उचित समझें, इस पर चर्चा करवा लें.
अध्यक्ष महोदय -- जरुर-जरुर.
12.07
पत्रों का पटल पर रखा जाना
(1) दिनांक 12.10.2016 को पेटलावद जिला झाबुआ में मोहर्रम के जुलूस को रोकने की घटना की न्यायिक जांच आयोग का प्रतिवेदन दिनांक 17 नवम्बर, 2017.
(2) मध्यप्रदेश लघु उद्योग निगम मर्यादित, भोपाल का 54 वां वार्षिक प्रतिवेदन वर्ष 2015-2016.
(3) दि मध्यप्रदेश स्टेट माईनिंग कारपोरेशन लिमिटेड, भोपाल का 54 वां वार्षिक प्रतिवेदन वर्ष 2016-2017.
(4) (क) मध्यप्रदेश मध्य क्षेत्र विद्युत वितरण कम्पनी लिमिटेड, भोपाल का 15 वां वार्षिक प्रतिवेदन वर्ष 2016- 2017 तथा
(ख) मध्यप्रदेश पूर्व क्षेत्र विद्युत वितरण कम्पनी लिमिटेड, जबलपुर का 15 वां वार्षिक प्रतिवेदन वर्ष 2016-2017
(5) (क) बरकतउल्ला विश्वविद्यालय, भोपाल (म. प्र. ) का 46 वां वार्षिक प्रतिवेदन वर्ष 2017-2018 तथा
(ख) महाराजा छत्रसाल बुन्देलखण्ड विश्वविद्यालय, छतरपुर (म. प्र. ) का वार्षिक प्रतिवेदन वर्ष 2017-2018.
(6) (क) राजमाता विजयाराजे सिंधिया कृषि विश्वविद्यालय, ग्वालियर (म. प्र. ) की वैधानिक ऑडिट रिपोर्ट वर्ष 2016-2017 तथा
(ख) मध्यप्रदेश स्टेट एग्रो इण्डस्ट्रीज डेव्हलपमेंट कार्पोरेशन लिमिटेड का 48 वां वार्षिक प्रतिवेदन एवं लेखे वर्ष 2016-2017.
12.10 बजे ध्यान आकर्षण
1. नागदा-खाचरौद क्षेत्र के आंगनबाड़ी केन्द्रों एवं विद्यालयों में घटिया मध्याह्न भोजन का वितरण किया जाना
श्री दिलीप सिंह गुर्जर (नागदा-खाचरौद) -- माननीय अध्यक्ष महोदय, मेरी ध्यान आकर्षण की सूचना का विषय इस प्रकार है :-
स्कूल शिक्षा मंत्री (डॉ. प्रभुराम चौधरी) -- माननीय अध्यक्ष महोदय, माननीय सदस्य ने स्कूल एवं आंगनबाड़ियों में मध्याह्न भोजन और पोषण आहार के संबंध में चिंता व्यक्त की है.
अध्यक्ष महोदय, वैसे तो मध्याह्न भोजन और पोषण आहार के वितरण की व्यवस्था ग्रामीण विकास विभाग के माध्यम से की जाती है लेकिन फिर भी माननीय सदस्य द्वारा चिंता व्यक्त की गई है तो मैं आपके समक्ष उनके ध्यान आकर्षण की सूचना का जवाब देना चाहता हूँ.
श्री दिलीप सिंह गुर्जर -- माननीय अध्यक्ष जी, शासन द्वारा निर्धारित मेनू के अनुसार मध्याह्न भोजन आंगनवाड़ियों एवं स्कूलों में नहीं दिया जा रहा है, जिससे बच्चों को पर्याप्त कैलोरी की मात्रा उपलब्ध नहीं हो रही है.
इससे कुपोषण बढ़ रहा है.
नाश्ता और भोजन अलग-अलग समय पर दिया जाना चाहिए, लेकिन एक ही समय पर दिया जा रहा है.
एक समूह में 50 से ज्यादा केन्द्र नहीं होना चाहिए और आपके माध्यम से ही आपने स्वयं स्वीकार किया है कि दिनांक 10.09.2018 को अंतिम चेतावनी दी गई है.
इससे यह स्पष्ट होता है कि मध्याह्न भोजन आंगनवाडि़यों में पर्याप्त नहीं दिया जा रहा है.
मैं माननीय मंत्री महोदय से यह मांग करता हॅूं कि क्या आप उसकी संपूर्ण जॉंच कराकर 15 दिन में इसकी रिपोर्ट दर्ज कराएंगे ?
स्कूल शिक्षा मंत्री (डॉ. प्रभुराम चौधरी) -- माननीय अध्यक्ष महोदय, माननीय सदस्य ने चिन्ता व्यक्त की है.
जिला पंचायत, जनपद पंचायत के माध्यम से हमारे जो ऐसे एसएचजी (स्वसहायता समूह) हैं हमारे शिक्षक पालक संघ के अध्यक्ष, ग्राम पंचायत के सरपंच के द्वारा जनपद पंचायत को जो रिपोर्ट दी जाती है उसके आधार पर समूह तय होता है और वह भोजन स्कूलों और आंगनवाडि़यों में वितरण करते हैं और यह सांझा चूल्हा व्यवस्था है जिसके अंतर्गत स्कूलों और आंगनवाडि़यों में दोनों को समूह के द्वारा भोजन व्यवस्था और पूरक पोषण आहार वितरण किया जाता है.
इसके बावजूद भी माननीय सदस्य महोदय ने जो चिन्ता व्यक्त की है कि उसकी जॉंच की जाएगी.
इसके पूर्व में भी मैंने आपको बताया कि शिकायत में विकासखण्ड स्रोत समन्वयक एवं जनपद पंचायत खाचरौद द्वारा फिर से जॉंच प्रतिवेदन के आधार पर चेतावनी दी गई थी लेकिन इसके बाद भी माननीय सदस्य दोबारा जॉंच की मांग कर रहे हैं तो मैं आपके माध्यम से यह कहना चाहता हॅूं कि कलेक्टर के द्वारा संपूर्ण जॉच करा ली जाएगी और जो भी समूह लिप्त पाया जाता है तो उसके विरूद्ध कार्यवाही की जाएगी.
श्री दिलीप सिंह गुर्जर -- माननीय अध्यक्ष महोदय, मैं आपको अवगत कराना चाहता हॅूं कि रात को ही भोजन बन जाता है और कच्ची बासी रोटियां दी जाती हैं.
आपने जांच का आदेश दिया, उसके लिए बहुत-बहुत धन्यवाद.
यदि इसकी 15 दिन के अंदर जॉंच हो जाए, तो अच्छा होगा.
डॉ. प्रभुराम चौधरी -- माननीय अध्यक्ष जी, शीघ्र जॉंच करा ली जाएगी और उस पर कार्यवाही की जाएगी.
अध्यक्ष महोदय -- माननीय गुर्जर जी, आप 15 दिन बोल रहे हैं और माननीय मंत्री जी शीघ्र बोल रहे हैं.
श्री दिलीप सिंह गुर्जर -- बच्चों के कुपोषण का मामला है.
अध्यक्ष महोदय -- ठीक है.
डॉ. प्रभुराम चौधरी -- माननीय अध्यक्ष जी, माननीय सदस्य चाहते हैं कि 15 दिन में जॉंच करा ली जाए तो मैं कलेक्टर के माध्यम से 15 दिन के अंदर जॉच करा लूंगा.
श्री दिलीप सिंह परिहार -- माननीय अध्यक्ष महोदय, यह तो पूरे प्रदेश में ही होना चाहिए.
अध्यक्ष महोदय -- जहां विषयवस्तु है वहीं मैं कुछ कर सकता हॅूं.
श्री आशीष गोविन्द शर्मा
12.16 बजे (2) देवास जिले की कन्नौद पुलिस द्वारा एक व्यक्ति पर अवैध शराब का झूठा प्रकरण कायम किया जाना
श्री आशीष गोविंद शर्मा (खातेगांव) -- अध्यक्ष महोदय,
गृह मंत्री (श्री बाला बच्चन) -- माननीय अध्यक्ष महोदय,
श्री आशीष गोविन्द शर्मा - माननीय अध्यक्ष जी, मंत्री जी ने जो जवाब दिया है वह पूरी तरह असत्य इसलिये है क्योंकि घटना जिस 14 तारीख की बताई जा रही है, जिस व्यक्ति के साथ मारपीट करना बताया गया है, उसके बाद जब वह आरोपी रिंकू थाने पर पहुंचा, उसकी पुष्टि कई स्वतंत्र साक्षी भी करते हैं, साथ ही साथ जब उसको अगले दिन जिस भी दिनांक को न्यायालय में पेश किया गया, उस समय उसके परिजनों को जानकारी मिली कि उसके ऊपर आबकारी का एक असत्य मुकदमा दर्ज कर दिया गया है.
जहां तक बात है कि एक महीने तक का सी. सी. टी. व्ही. फुटेज थाने पर उपलब्ध रहता है, लेकिन जब उसका जुलूस निकाला गया तो उसके जुलूस निकालने की पुष्टि भी नगर के अन्य नागरिक भी कर सकते हैं.
उसकी पत्नी ने एक आवेदन मानवाधिकार आयोग को और संबंधित पुलिस अधिकारियों को भी दिया है.
मेरा माननीय से यह कहना है कि हमें मारपीट की घटना की एफ. आई. आर. से कोई दिक्कत नहीं है.
वह स्वयं भी थाने गया था कि उसकी तरफ से भी रिपोर्ट लिखी जाये, लेकिन उसकी तरफ से कार्यवाही नहीं करते हुये जब 6 बजे वह स्वयं थाने पर गिरफ्तार हो गया, उसकी गिरफ्तारी की पुष्टि के लिये बहुत सारे स्वतंत्र साक्षी आपको वहां मिल जायेंगे क्योंकि पुलिस थाना महत्वपूर्ण जगह पर है.
जब वह 6 बजे थाने पर पहुंचकर स्वयं अरेस्ट हो गया और 7 बजकर कुछ मिनट पर उसके ऊपर मारपीट की विभिन्न धाराओं पर मुकदमा दर्ज किया गया, उस समय वह थाने के लॉकअप में था.
रात के 11-11.15 बजे उसके खिलाफ आबकारी का एक असत्य मुकदमा दर्ज किया गया.
यह आबकारी का मुकदमा दर्ज करने की घटना पूरी तरह असत्य है.
इसलिये माननीय मंत्री जी, मैं आपसे आग्रह करना चाहता हूं कि मैं इस विषय को यहां तक इसीलिये लेकर आया हूं कि पीडि़त परिवार जो है उसकी छोटी बच्ची, उसकी पत्नी, उसके माता-पिता, लगभग दो माह से वह व्यक्ति जेल में निरुद्ध है, जिस मारपीट की घटना के मामले में उसके खिलाफ एफ. आई. आर. हुई, उसमें उसकी गिरफ्तारी भी हो चुकी है और उसमें समय आने पर जो कानूनी कार्यवाही होनी होगी, वह होगी.
हमें उस मामले में कुछ नहीं कहना है.
वह मारपीट की एक सामान्य घटना थी.
लेकिन अगर पुलिस किसी व्यक्ति को इस तरह इतने बड़े मामले में फँसा दे जिसमें उसको 2-3 महीने तक जेल में निरुद्ध रहना पड़े तो यह कहीं न कहीं उसके नागरिक अधिकारों का तो उल्लंघन है ही साथ ही साथ पुलिस की प्रताड़ना का भी एक तरह का मामला है इसलिए मैं यह चाहता हूँ कि इस मामले की निष्पक्ष जाँच देवास जिले से बाहर के किसी पुलिस अधिकारी से कराई जाए और तब तक जिस निरीक्षक के दौरान यह रिपोर्ट वहाँ पर दर्ज की गई है, जो वहाँ का थाना प्रभारी है, उसे अन्यत्र भेजकर इस मामले की निष्पक्ष जाँच कराई जाए.
श्री बाला बच्चन-- माननीय अध्यक्ष महोदय, आरोपी ने दोनों अपराध किए हैं और ये अपराध करने के कारण ही हमने कानूनी प्रक्रिया के अंतर्गत गिरफ्तार किया है और अब यह पूरा का पूरा प्रकरण कोर्ट में विचाराधीन है.
बाकी यह कहीं भी नहीं है कि कहीं किसी तरीके से कोई पक्षपात की गई है.
दोनों अपराध किए हैं और दोनों अपराध के अंतर्गत ही आरोपी को गिरफ्तार करके जेल भेजा है.
श्री आशीष गोविन्द शर्मा-- अध्यक्ष महोदय, मेरा यह कहना है कि जब आरोपी थाने पर 6-7 बजे लॉकअप में हो गया था.
फिर उसके बाद 11 बजे उसकी गिरफ्तारी किस तरह से अन्यत्र स्थान पर बताई जा रही है.
हम यह भी नहीं कहना चाहते कि उस पर जो मामला दर्ज हुआ है उस पर न्यायालय संज्ञान लेगा और न्यायालय कार्यवाही करेगा लेकिन जिस व्यक्ति ने भी यह शराब की असत्य एफ. आई. आर. दर्ज की है, उसकी आप निष्पक्ष जाँच करा दें.
इतना मेरा आप से इस प्रश्न के माध्यम से आग्रह है और जिस थाना प्रभारी की चूँकि जिम्मेदारी होती है, अगर आप कहें तो इस हाउस के बाहर आप से व्यक्तिगत रूप से मिलकर भी मैं आपको ऐसे साक्ष्य दे सकता हूँ जिससे इस बात की पुष्टि हो कि 7 बजे वह व्यक्ति थाने में निरुद्ध किया जा चुका था.
उसके बाद 11 बजे उसकी अन्य एक मामले में गिरफ्तारी बताई गई.
यह पूरी तरह से एक व्यक्ति को असत्य फँसाने का मामला है और इसीलिए मैं यह मामला यहाँ तक लेकर आया हूँ क्योंकि मुझे वहाँ से इस मामले में न्याय नहीं मिला इसलिए मैं आप से चाहता हूँ कि आप केवल इतना भर आदेश इसमें करें कि इस मामले की निष्पक्ष जाँच जिले के बाहर के पुलिस अधिकारी से करा दें और संबंधित निरीक्षक, क्योंकि उसके रहते यह जाँच निष्पक्ष होने की संभावना वहाँ पर नहीं है.
आप इतनी कार्यवाही भर कर दें.
श्री बाला बच्चन-- माननीय अध्यक्ष महोदय, हमने जो कार्यवाही की है वह सोच समझ कर की है और पूरा समझने के बाद ही किया है.
मैंने जिस तरह से पूर्व में भी उत्तर में बताया है कि आरोपी ने अपराध किए हैं और दोनों अपराध किए हैं और दोनों अपराध करने के कारण ही हमने दोनों में गिरफ्तारी की है और गिरफ्तार करके हमने जेल पहुँचाया है.
बाकी पूरी की पूरी प्रक्रिया अभी कोर्ट में है अब जो भी कोर्ट के संज्ञान में है, जो भी कार्यवाही करना है कोर्ट को करना है.
बाकी जैसा माननीय विधायक जी बोल रहे हैं ऐसा बिल्कुल भी नहीं है.
हमने सही कार्यवाही की है और दोनों केसेस में वह आरोपी था इस कारण से हमने यह कार्यवाही की है.
नेता प्रतिपक्ष (श्री गोपाल भार्गव)-- माननीय अध्यक्ष जी, माननीय सदस्य ने जो तथ्य बताए हैं कि एक बार गिरफ्तार व्यक्ति के लिए फिर दुबारा फिर गिरफ्तार किया गया और उस आदमी के लिए मेलाफाइड इंटेशन से उस आदमी को प्रताड़ित करने के लिए किया गया.
यह मानवाधिकारों का स्पष्ट उल्लंघन है और जैसा कि माननीय सदस्य की इच्छा है कि किसी वरिष्ठ अधिकारी को भेज कर इसकी जाँच करवा लें तो मैं चाहता हूँ कि यहाँ पी. एच. क्यू. से एक वरिष्ठ को अधिकारी को भेजकर उसकी निष्पक्ष जाँच करवा लें क्योंकि हमारे राज्य के हर नागरिक के लिए न्याय पाने का तो कम से कम अधिकार है.
मैं माननीय गृह मंत्री जी से अपेक्षा करूँगा कि न्याय हित में और मानवाधिकार के हित में वे इस व्यवस्था के लिए करेंगे.
श्री बाला बच्चन-- माननीय अध्यक्ष महोदय, मैंने आपसे निवेदन किया है और सदन को अवगत भी कराया है कि पूरा-पूरा जो प्रकरण है, वह कोर्ट में है.
अब मैं समझता हूँ कि जो भी कार्यवाही करना है वह कोर्ट को करना है.
बाकी हमको और कानून को जो करना था, विभाग को जो कानूनी कार्यवाही करनी थी, वह कार्यवाही हम कर चुके.
फिर जैसा आपका आदेश, मार्गदर्शन.
श्री गोपाल भार्गव-- अध्यक्ष महोदय, इसमें क्या चार्जशीट दाखिल कर दी है?
क्या सब ज्यूडिश हो गया है?
आपने किसी को भी बन्द कर दिया फिर कोर्ट में मामला कैसे हो गया?
अध्यक्ष महोदय-- माननीय, मैं बोल रहा हूँ.
माननीय मंत्री जी, जो विधायक की चिन्ता है उस परिवार के बच्चों को लेकर भी है.
आप एक बार विधायक जी को अलग से बुला लीजिए, सुन लीजिए और अगर आपको लगता है कि इसमें जाँच की जरुरत है तो फिर वैसी कार्यवाही कर दीजिए.
श्री विश्वास सारंग-- माननीय अध्यक्ष महोदय, जाँच करवा दें.
अध्यक्ष महोदय-- विश्वास, विश्वास भी रखा करो.
श्री विश्वास सारंग-- माननीय अध्यक्ष महोदय, विश्वास तो पूरा है, अति विश्वास चल रहा है लेकिन आप आसन्दी से यह निर्देश दे दें कि जाँच करवा दें.
अध्यक्ष महोदय--मैं करवाउंगा, मैंने माननीय मंत्री जी को इशारा कर दिया है.
श्री आशीष गोविन्द शर्मा--अध्यक्ष महोदय, मैं एक मिनट लेना चाहूँगा.
माननीय गृह मंत्री जी का जो जवाब है उससे स्पष्ट होता है कि वे अपने महकमे और अपने अधिकारियों को रत्ती मात्र भी दोषी नहीं मानते हैं.
मैं आपसे कहना चाहता हूँ, पूरी प्रामाणिकता के साथ इस सदन में कहना चाहता हूँ कि शराब का पूरा प्रकरण उसके प्रति असत्य बनाया गया है.
मैं आपसे कुछ नहीं चाहता हूँ अगर आपको भरोसा है कि उस अधिकारी ने और संबंधित थाना प्रभारी ने गलत कार्यवाही नहीं की है तो वह जांच में सिद्ध हो जाएगा.
आप जांच तो करा दीजिए.
अध्यक्ष महोदय--माननीय सदस्य विराजिए.
मंत्री जी विधायक जी जो कह रहे हैं उनके प्रमाण भी ले लें एक बार जांच करवा लें कि क्या स्थिति है जिससे सही बात निकलकर आ जाए.
श्री बाला बच्चन--अध्यक्ष महोदय, माननीय विधायक जी और मैं रोज मिल रहे हैं.
वे कल भी मुझसे मिले और परसों भी मुझसे मिले हैं.
उन्होंने इस बारे में मुझे बिलकुल नहीं बताया था.
मैं भी इस बात को जानता और मानता भी हूँ कि अगर कोई माननीय विधायक जी के द्वारा सदन में कोई बात आई है तो उस पर विचार करना उस पर ध्यान देना हमारा काम है.
आप और हम पहले विधायक हैं, सरकार को इस पर जो विचार करना है वह अलग है.
अध्यक्ष महोदय ने जो व्यवस्था दी है.
ऐसा कोई मामला आप मेरे संज्ञान में ला दें जैसा आप चाहते हैं और माननीय आसंदी ने जो कहा है उस पर विचार करके जो व्यवस्था बन सकती है वह जरुर देंगे.
श्री कमल पटेल--माननीय अध्यक्ष महोदय, मैं मंत्री जी से यह कहना चाहता हूँ कि वे जांच. . .
अध्यक्ष महोदय--आप बाल की खाल क्यों निकाल रहे हैं.
पूरी बात का पटाक्षेप हो गया है.
श्री कमल पटेल--मैं मंत्री जी से कहना चाहता हूँ कि जांच के आदेश करवा दें.
अध्यक्ष महोदय--मैंने आपको परमिट नहीं किया है.
प्लीज बैठ जाएं.
श्री कमल पटेल--माननीय अध्यक्ष महोदय, मैं कहना चाहता हूँ कि. .
अध्यक्ष महोदय--इनका कुछ नहीं लिखा जाएगा.
श्री कमल पटेल--(XXX)
अध्यक्ष महोदय--आप भी मंत्री रहे हैं, कोई व्यवस्था समझना चाहिए.
श्री कमल पटेल--(XXX)
अध्यक्ष महोदय--क्या आप मेरी आज्ञा से बोल रहे हैं.
श्री कमल पटेल--(XXX)
अध्यक्ष महोदय--क्या आप मेरी आज्ञा से बोल रहे हैं.
श्री कमल पटेल--(XXX)
अध्यक्ष महोदय--यह गलत परम्परा है.
कमल जी यह कौन-सा तरीका है.
मैंने पहले बार के विधायक को पूरा संरक्षण दिया, सुना और तद्नुसार मैंने यहां पर कार्यवाही की.
आपकी पैरवी की आवश्यकता नहीं है.
आप विराजिए.
श्री कमल पटेल--(XXX)
अध्यक्ष महोदय--आप बाध्य करने वाले कौन होते हैं.
यह क्या बात हुई.
12.34 बजे प्रतिवेदनों की प्रस्तुति एवं स्वीकृति
(1) गैर-सरकारी सदस्यों के विधेयकों तथा संकल्पों संबंधी समिति के प्रथम प्रतिवेदन की प्रस्तुति एवं स्वीकृति
सभापति (श्री हरदीप सिंह डंग)--मैं, गैर-सरकारी सदस्यों के विधेयकों तथा संकल्पों संबंधी समिति का प्रथम प्रतिवेदन प्रस्तुत करता हूँ.
(2) सरकारी उपक्रमों संबंधी समिति का प्रथम से चौदहवां प्रतिवेदन
श्री ग्यारसीलाल रावत (सेंधवा) --अध्यक्ष महोदय, मैं, सरकारी उपक्रमों संबंधी समिति का प्रथम से चौदहवां प्रतिवेदन सदन में प्रस्तुत करता हूँ.
12.35 बजे याचिकाओं की प्रस्तुति
अध्यक्ष महोदय--आज की कार्यसूची में उल्लेखित सभी याचिकाएं प्रस्तुत की गई मानी जाएंगी.
11:35 बजे अध्यक्षीय घोषणा
भोजनावकाश न होने एवं आम के वितरण संबंधी
अध्यक्ष महोदय- आज भोजनावकाश नहीं होगा.
भोजन की व्यवस्था सदन की लॉबी में की गई है.
माननीय सदस्यों से अनुरोध है कि वह सुविधानुसार भोजन ग्रहण करने का कष्ट करें.
माननीय सदस्य श्री गौरीशंकर बिसेन द्वारा अपने बगीचे में जैविक रूप से उत्पादित आम माननीय सदस्यों को भेंट किए जा रहे हैं.
माननीय सदस्यों से अनुरोध है कि वह आम की पेटी सूचना कार्यालय से प्राप्त करने का कष्ट करें.
भाऊ की बात ही कुछ और है.
डॉ. नरोत्तम मिश्र-- अध्यक्ष महोदय, जैसे आम फलों का राजा है ऐसे ही हमारे भाऊ हमारे दिलों के राजा हैं.
श्री गौरीशंकर चतुर्भुज बिसेन-- अध्यक्ष जी, आपको बहुत-बहुत धन्यवाद.
11:36 बजे वर्ष 2019-2020 के आय-व्ययक पर सामान्य चर्चा
अध्यक्ष महोदय-- अब वर्ष 2019-2020 के आय-व्ययक पर सामान्य चर्चा प्रारंभ होगी.
डॉ. नरोत्तम मिश्र (दतिया)-- माननीय अध्यक्ष महोदय, आपकी बड़ी कृपा है सामान्य बजट पर आपने मुझे बोलने का अवसर दिया है.
(सदन के बाहर से आवाज आने पर) अध्यक्ष महोदय, यह तीसरा पक्ष कौन सा आ गया?
अध्यक्ष महोदय-- ऐसा तो नहीं है कि आम की बात सुनकर आ गए .
डॉ. नरोत्तम मिश्र-- अध्यक्ष महोदय, मैं विरोध करने के लिए खड़ा हुआ हूं.
विरोध भी इसीलिए कि वित्त मंत्री जी ने बजट की पुस्तक रखी है असत्य का पुलिंदा है, जिसे असत्य का पुलिंदा कहते हैं.
संस्कृत में एक कहावत है.
'यावज्जीवेत्सुखं जीवेत् ऋणं कृत्वा घृतं पिबेत्'
भस्मीभूतस्य देहस्य पुनरागमनं कुत:'
अर्थात् जब तक जियो सुख से जियो चाहे कर्ज लेकर घी पियो.
कंबल ओढ़कर घी पी रहे हैं.
'नजर आती नहीं मुफलिसी
कि आंखों में तो खुशहाली'
'कहां तुम रात-दिन इन्हें
झूठे सपने दिखाते हो'
अध्यक्ष महोदय, आप आज के अखबार पढ़ें, आप समाचार सुनें.
एक ही बात कर रहे हैं कि कोई नया कर नहीं लगाया इतना बढि़या बजट लाए.
कोई नया टैक्स नहीं लगाया.
इससे बड़ा कोई असत्य हो ही नहीं सकता है.
इन्हें टैक्स लगाने का अधिकार ही नहीं है.
'रकीबों ने रपट लिखवाई है
जा-जा कर थाने में'
'कि अकबर नाम लेता है
खुदा का इस जमाने में'
अध्यक्ष महोदय, यह किसी पर टैक्स लगा ही नहीं सकते हैं जब से जी. एस. टी. आ गया है उसके बाद से और वाह-वाई लूट रहे हैं.
उस पर सितम यह कि यह सिर्फ दो चीजों पर टैक्स लगा सकते थे एक पैट्रोल पर और दूसरा शराब पर.
कल नेता प्रतिपक्ष जी ने आपके सामने दोनों पर आपत्ति दर्ज की थी .
आप आसंदी पर विराजमान थे.
सिर्फ असत्य वाह-वाही लूटने के लिए इन्होंने सदन के पहले ही दोनों पर टैक्स लगा दिया.
शराब पर भी टैक्स लगा दिया.
हमारी सरकार के समय में हमने एक भी नई दुकान नहीं खोली थी.
इनके वचन पत्र पर क्रमांक (53) पर अपने दृष्टि पत्र में इन्होंने शराबबंदी की बात कही थी, घोषणा की थी, लेकिन शराब की होम डिलेवरी करने की तैयारी है.
घर पर शराब पहुंचा रहे हैं.
यह वित्त मंत्री हैं.
देसी को अंग्रेजी, अंग्रेजी को देसी अहाते, नई दुकाने खोलना.
सिर्फ दो जगह टैक्स लगाया है और आप दोनों की हालत देख लें क्या कर दी है.
और कहीं टैक्स लगा ही नहीं सकते थे.
पेट्रोल पर टैक्स लगा दिया.
सदन की जब अधिसूचना जारी हो गई थी उसके बाद पेट्रोल की कीमत बढ़ा दी जबकि इनके वचन-पत्र में इन्होंने कहा था कि हम पेट्रोल और रसोई गैस की कीमत कम करेंगे.
5 रूपये प्रति लीटर कीमत कम की जायेगी उसे 2-2 रूपया बढ़ा दिया गया.
माननीय अध्यक्ष महोदय, ये कीमतें क्यों बढ़ा दी गई, इसका जवाब नहीं है इनके पास.
क्या यह प्रदेश की जनता के साथ धोखा नहीं है ?
आपने वोट लेने के लिए कुछ और कहा, और फिर वोट लेने के बाद कुछ और.
माननीय अध्यक्ष महोदय रहीम जी का दोहा है-
काज परै कछु और है, काज सरै कछु और I
रहिमन भँवरी के भए नदी सिरावत मौर II
माननीय अध्यक्ष महोदय, यह कांग्रेस की संस्कृति है जो मैं आपके सामने रख रहा हूं.
खजाना खाली था इसलिए टैक्स लगा दिया, 128 दिन मिले इसलिए टैक्स लगा दिया.
जब खजाना खाली था तो फिर 50-50 करोड़ रूपये मंत्रियों के बंगलों पर मरम्मत के लिए कैसे खर्च हो गए ?
भोपाल गैस त्रासदी राहत एवं पुनर्वास मंत्री (श्री आरिफ अक़ील)- कहां खर्च हुए हैं ?
आप चलकर देख लो.
डॉ. नरोत्तम मिश्र- आरिफ भाई, आपके बंगले पर भी खर्च हुए हैं.
मुझे आज ही मेरे प्रश्न का उत्तर प्राप्त हुआ है.
उसे पढ़कर सुना सकता हूं.
चल कर नहीं देख सकता.
सामान्य प्रशासन मंत्री (डॉ. गोविन्द सिंह)- क्या सुनाओगे ?
डॉ. नरोत्तम मिश्र- गोविंद सिंह जी, आरिफ भाई को तो सुना ही सकता हूं आप दोनों ही वरिष्ठ मेरे साथ के हैं.
आपका और हमारा लंबा साथ है और आप जब तक नहीं छेड़ो तो मज़ा भी नहीं आता है.
अध्यक्ष महोदय- आरिफ भाई के यहां सेवइयां खाने चला जाना.
डॉ. नरोत्तम मिश्र- बिल्कुल चले जायेंगे.
अध्यक्ष जी, एक शायरी है कि
माशुक का बुढ़ापा लज्जत दिला रहा है,
अंगूर का मज़ा अब किशमिश में आ रहा है.
(. . . . हंसी. . . . )
दोनों बुजुर्ग मेरे मित्र हैं.
अध्यक्ष जी, आप ऐसे हंसेंगे तो मजा खराब हो जाएगा.
वित्त मंत्री (श्री तरूण भनोत)- नरोत्तम जी, ये बताइये कि अंगूर कौन है और किशमिश कौन है ?
डॉ. नरोत्तम मिश्र- भनोत जी, दोनों ही आपकी पार्टी के हैं.
वैसे भी आपके यहां अंगूर और किशमिश के हिसाब से नहीं, गुटों के हिसाब से तुलना होती है.
अध्यक्ष महोदय- भनोत जी, कृपया अंगूर को न टोकें.
नरोत्तम जी आप बोलिये.
श्री जालम सिंह पटेल (मुन्ना भैया)- अंगूर का नाम सुनकर भनोत जी प्रसन्न हो गए.
डॉ. नरोत्तम मिश्र- माननीय अध्यक्ष महोदय, 50 करोड़ रूपये इन 28 बंगलों पर खर्च हो गए.
मुख्यमंत्री जी तो अभी निवास में नहीं पहुंच पाए हैं और इसका कारण है कि उनके बंगले पर मरम्मत का काम चल रहा है.
मैं यह आज तक नहीं समझ पाया हूं कि हमारे मुख्यमंत्री जी उसमें 15 साल तक रहे और 15 दिनों में उस बंगले में ऐसी क्या खराबी आ गई, ऐसा कौन-सा वास्तुदोष आ गया, निर्माण में ऐसी कौन-सी त्रुटि रह गई कि 7 माह से उस मकान की मरम्मत चल रही है लेकिन अगर गरीब की 5 रूपये की थाली बंद करने की बात आये और उसके लिए पैसा देने की बात आये तो खजाना खाली है.
(मेजों की थपथपाहट)
माननीय अध्यक्ष महोदय, मुझे यह समझ में नहीं आ रहा है कि मंत्रियों के बंगलों पर खर्चा किया जा रहा है और अगर संबल योजना में दफन-कफन के लिए पैसा मांगा जाए तो खजाना खाली है.
(मेजों की थपथपाहट)
माननीय अध्यक्ष महोदय, इन्होंने किसानों का कर्जा माफ नहीं किया.
यहां तो मतभेद है मेरे काबिल दोस्त गोविंद सिंह जी यहां बैठे हुए हैं.
इन्होंने दिनांक 20.2.2019 को आदेश जारी किया है.
अपर आयुक्त सहकारिता के उस आदेश में हस्ताक्षर हैं.
इन्होंने आदेश जारी किया है कि किसानों की जो धारता है, जो अंशपूंजी है, जो कि बैंकों में जमा है.
उस राशि को बैंक से इसमें कन्वर्ट करके, फिर किसान का कर्ज माफ किया जाये.
इसका मतलब यह हुआ कि किसान का पैसा, किसान से लेकर उसे ही देने का यह काम है.
इस प्रदेश में इससे बड़ा कोई असत्य नहीं हो सकता है.
देश के इतिहास में ऐसा कभी नहीं हुआ है.
गोविंद जी की मखनि, गोविंद जी को घिव I
गोविंद जी से लेव, गोविंद जी को देव II
(मेजों की थपथपाहट)
डॉ. गोविन्द सिंह:- 8 हजार करोड़ रूपये यह किस लिये हैं, ऐसा नहीं है, यह आपकी समझ के बाहर है.
डॉ. नरोत्तम मिश्र:- कुछ ऐसी बातें हैं, जो मैं गोविन्द सिंह जी से समझ लूंगा, मेरे मित्र हैं.
डॉ. गोविन्द सिंह:- आप पत्र का पूरा आशय नहीं समझ पाये.
डॉ. नरोत्तम मिश्र:- बात निकलेगी तो दूर तलक तक जायेगी, मेरे भाई.
अध्यक्ष महोदय:- (श्री गोपाल भार्गव के उठने पर) गोपाल जी आप मत उठो, क्योंकि नरोत्तम बोल रहे हैं, गोविन्द पर टिप्पणी हो रही है, गोपाल मत उठो.
(हंसी)
डॉ. नरोत्तम मिश्र:- साहब, जय गोविन्दम्, जय गोपालम् है.
नेता प्रतिपक्ष (श्री गोपाल भार्गव):- अध्यक्ष महोदय, मैंने उस समय भी कहा था कि यह जो आपका पत्र है, जो भी हमारे नरोत्तम जी पढ़ रहे थे, आपका पत्र था और आप किसानों का ही पैसा काटकर, उन्हीं की ही ऋण-मुक्ति कर रहे थे.
आपने स्वीकार भी किया था.
डॉ. गोविन्द सिंह:- जो पत्र है, वह हमारे विभाग के द्वारा यह पत्र गया था, लेकिन जब जानकारी प्राप्त हुई तो उसको उसी समय रोक दिया गया और किसी भी किसान का पैसा नहीं काटा गया है.
अब यह जरूर है कि किसान का अभी तक पूरा कर्जा माफ नहीं हो पाया है, लेकिन अब हो रहा है.
अभी 8 हजार करोड़ रूपये रखे हैं और किसान का कर्जा माफ करने में जितनी देर होगी तो उस किसान का पैसा मय ब्याज सरकार जमा करेगी.
सरकार ही जमा करेगी, किसानों का पैसा.
डॉ. नरोत्तम मिश्र:- अध्यक्ष जी, जैसा गोविन्द सिंह जी ने कहा, मैं नहीं कह रहा कि हम कर रहे हैं.
वास्तव में एक तो आप अपने मुख्यमंत्री जी को आप मेरी प्रणाम भिजवा देना और वित्त मंत्री आप भी.
डॉ. गोविन्द सिंह:- क्यों आप डायरेक्ट प्रणाम नहीं दे पा रहे हैं ?
डॉ. नरोत्तम मिश्र:- नहीं, अभी वह यहां पर नहीं हैं, सदन में कम बैठते हैं.
जब सदन में आपके नेता दिग्विजय सिंह थे, तब यहां आसंदी में तकिया रखा रहता था.
अब वह तकिया भी गायब हो गया है.
डॉ. गोविन्द सिंह:- आपके नेता तो हवा में उड़ते रहते थे.
डॉ. नरोत्तम मिश्र:- माननीय अध्यक्ष महोदय, इनकी पार्टी के राष्ट्रीय अध्यक्ष जी मध्यप्रदेश में आये, (XXX)
कुंवर विजय शाह:- माननीय अध्यक्ष जी, हमारी तरफ से बजट पर सामान्य चर्चा पर शुरूआत है और प्रथम वक्ता बोल रहे हैं और उस समय बजट की चर्चा पर आपके मुख्यमंत्री का सदन में ना होना, मैं समझता हूं कि चिन्ता का विषय है.
अध्यक्ष महोदय:- अब, आप एक चीज बतायें कि इतने वरिष्ठ,अनुभवी सदस्य को आप लोग टोक रहे हो, मुझे तो अच्छा नहीं लग रहा है.
कुंवर विजय शाह:- अध्यक्ष जी, मध्यप्रदेश विधान सभा की यह परम्परा रही है कि जब भी प्रतिपक्ष का जब प्रथम वक्ता बोलता है तो उस समय माननीय मुख्यमंत्री जी उपस्थित रहते हैं.
अध्यक्ष महोदय:- विजय शाह जी, नरोत्तम जी को बोल लेने दीजिये.
श्री गोपाल भार्गव:- माननीय अध्यक्ष जी, आपको यह व्यवस्था देना चाहिये और माननीय मुख्यमंत्री जी को निवेदन करें या आग्रह करें कि जब मुख्य वक्ता बोले, ठीक है यदि वह पूरा समय नहीं दे सकते, लेकिन जब प्रथम वक्ता बोलें या फिर जब समापन हो तो उस समय अवश्य सदन में उपस्थित हों.
इससे सदन की गरिमा बढ़ती है और आप सदन संरक्षक हैं.
अध्यक्ष महोदय:- जी.
डॉ. नरोत्तम मिश्र:- अध्यक्ष महोदय, दरअसल कर्जा माफी में एक भ्रम है.
वह भ्रम आपके माध्यम से, सदन के माध्यम से मैं, प्रदेश की जनता का दूर करने की कोशिश करता हूं.
(XXX) अच्छी बात थी.
लोगों ने इसी बात को सुनकर इनको वोट भी किया, लेकिन इन्होंने 2 लाख रूपये की जगह 2, 4, 6, 8 और कभी 10 हजार रूपये का कर्जा माफ किया और गट्ठर बना-बनाकर कभी मेरे बंगले पर, कभी माननीय शिवराज जी के बंगले पर और कभी नेता प्रतिपक्ष जी के बंगले पर भेजे.
कभी भी एक आदमी का इन्होंने 2 लाख रूपये का कर्जा माफ नहीं किया, इस मध्यप्रदेश के अन्दर.
उसके बाद इन्होंने विज्ञापन देना चालू किया.
लोक स्वास्थ्य यांत्रिकी मंत्री (श्री सुखदेव पांसे):- माननीय अध्यक्ष महोदय, भारतीय जनता पार्टी के शिवराज सिंह जी ने 2008 के घोषणा पत्र में घोषणा की थी कि किसानों का 50 हजार रूपये कर्जा माफ किया जायेगा, 2008 का भी चुनाव चला गया, 2013 का भी चला गया और 2018 का चुनाव चला गया.
इन्होंने एक कौड़ी भी किसानों का माफ नहीं किया.
मध्यप्रदेश विधान सभा की कार्यवाही
(अधिकृत विवरण)
__________________________________________________________
पंचदश विधान सभा तृतीय सत्र
जुलाई, 2019 सत्र
शनिवार, दिनांक 20 जुलाई, 2019
(29 आषाढ़, शक संवत् 1941 )
[खण्ड- 3 ] [अंक- 9 ]
__________________________________________________________
मध्यप्रदेश विधान सभा
शनिवार, दिनांक 20 जुलाई, 2019
(29 आषाढ़, शक संवत् 1941 )
विधान सभा पूर्वाह्न 11.06 बजे समवेत हुई.
{अध्यक्ष महोदय (श्री नर्मदा प्रसाद प्रजापति(एन. पी. ) पीठासीन हुए.}
प्रश्नकाल में उल्लेख एवं अध्यक्षीय व्यवस्था
उत्तर प्रदेश में कांग्रेस पार्टी की महासचिव के साथ दुर्व्यवहार होना
श्री आरिफ अकील -- आज थोड़ा सा वजन बराबर किया है.
अध्यक्ष महोदय -- आप बोलें तो मैं एक मिनट ऐसे ही खड़ा रहूं.
डॉ. विजयलक्ष्मी साधौ -- अध्यक्ष महोदय आज 60 - 40 का रेशो तो नहीं है.
अध्यक्ष महोदय -- आज यह नूरानी चेहरा कहां गायब है.
श्री आरिफ अकील -- वह बाहर हैं आज.
अध्यक्ष महोदय -- अच्छा बाहर गये हैं.
कोई व्यवस्था में तो नहीं गये हैं.
श्री आरिफ अकील -- मुझे उनकी खबर रहती है.
उच्च शिक्षा मंत्री ( श्री जितू पटवारी ) -- अध्यक्ष महोदय कल आदरणीय प्रियंका गांधी जी को रात भर से डिटेक्ट करके रखा गया है.
मैं आपसे अनुरोध करना चाहता हूं, अमूल्य विषय है संसदीय कार्य मंत्री जी के लिए.
श्री आरिफ अकील -- अरे आप तो उसमें निंदा प्रस्ताव पारित करें और खत्म करें बात.
नेता प्रतिपक्ष ( श्री गोपाल भार्गव )-- अध्यक्ष महोदय अगर यह परंपरा बन गई हो तो हम लोगों को भी ऐसा समय आये तो अनुमति दीजियेगा. . . (व्यवधान). .
अध्यक्ष महोदय -- अब एक मिनट बैठ जायेंगे.
दो दिन से मेरा ऐसा विचार हो रहा है कि. .
श्री गोपाल भार्गव -- एक आयटम आपने कल दिखा दिया है, एक आयटम आज दिखा रहे हैं.
लोक निर्माण मंत्री ( श्री सज्जन सिंह वर्मा) -- आपकी पार्टी जो कलाकारी दिखा रही है पूरे भारत में उसका परिणाम है यह. . . (व्यवधान). . यह भाजपा की कलाकारी है.
श्री जितू पटवारी -- जिस तरह से उनके साथ में वहां पर व्यवहार हुआ है, वह अलोकतांत्रिक है वह उन गरीबों के आंसू पोछने जा रही थीं जिनको गोलियों से भून दिया था कुछ लोगों ने ---(व्यवधान). . कांग्रेस पार्टी का प्रत्याशी था उसके परिवार को गोलियों से भून दिया गया.
. . (व्यवधान). .
अध्यक्ष महोदय -- मेरा आप सभी से अनुरोध है कि ऐसे विषयों को शून्यकाल में उठाएं तो ज्यादा अच्छा है. . . . (. . व्यवधान). .
जनजातीय कार्य मंत्री ( श्री ओमकार सिंह मरकाम ) -- माननीय अध्यक्ष महोदय, उत्तरप्रदेश में 10 आदिवासियों की हत्या करवा दी है, भारतीय जनता पार्टी की सरकार के इशारे पर और आदिवासियों के हितैषी प्रियंका गांधी जी जब उनसे मिलने के लिए जा रही थीं उनको गिरफ्तार किया गया है. . (व्यवधान). . अध्यक्ष महोदय जी यह भारतीय जनता पार्टी के इशारों पर .
. . (व्यवधान). .
अध्यक्ष महोदय -- यह क्या तरीका है. . . (व्यवधान). .
श्री ओमकार सिंह मरकाम -- अध्यक्ष महोदय आदिवासियों को मारने का षडयंत्र भारतीय जनता पार्टी के लोग कर रहे हैं, और जब हमारे नेता, हमारे आदिवासियों के हितैषी, वह सिर्फ नेता नहीं है हमारे परिवार के मुखिया हैं और उनके लिए. . (व्यवधान). .
अध्यक्ष महोदय -- प्रश्नकाल चलने देना है या नहीं चलने देना है. . . (व्यवधान). .
. . (व्यवधान). .
श्री ओमकार सिंह मरकाम -- . . (व्यवधान के मध्य).
. अध्यक्ष महोदय, यह बहुत बड़ा संकट है.
यह देश के अंदर बहुत बड़ा संकट आ गया है कि आदिवासियों के मारने का काम भारतीय जनता पपार्टी के इशारे पर हो रहा है और हमारी नेता प्रियंका गांधी अगर वहां मिलने जा रही है, तो उनको गिरफ्तार करके उनको वहां जाने से रोका जा रहा है.
. . (व्यवधान). .
श्री भूपेन्द्र सिंह -- अध्यक्ष महोदय, यह आपकी व्यवस्था को स्वीकार नहीं कर रहे हैं.
यह मंत्रियों का आचरण है. . . (व्यवधान). . मेरा यह कहना है कि आपने जब आसंदी से व्यवस्था दे दी.
. . . . (व्यवधान). .
अध्यक्ष महोदय -- मेरा यह कहना है कि कृपया शांत रहें.
. . (व्यवधान). .
चिकित्सा शिक्षा मंत्री (डॉ. विजयलक्ष्मी साधौ) -- अध्यक्ष महोदय, यह लोकतंत्र की हत्या है.
. . (व्यवधान). .
अध्यक्ष महोदय -- गोपाल जी, भूपेन्द्र सिंह जी एक मिनट बैठेंगे.
रामेश्वर जी, आप बैठेंगे.
मैं 3 दिन से ऐसा विचार कर रहा हूं कि कुछ लोकसभा की नियमावली मुझे यहां विधान सभा में लागू करने के लिये विवश कर रही है.
हम शायद अब अगली बार से प्रश्नोत्तर आधे घण्टे बाद शुरु करा करेंगे.
शून्यकाल पहले ले लिया करेंगे, ताकि जिसको जो करना है, जो बोलना है, बोल दें, ताकि जिन विधायकों ने प्रश्न किये हैं, उनके साथ तो कम से कम कुठाराघात न हो.
(मेजों की थपथपाहट) नये विधायक बड़ी मुश्किल से प्रश्न लेकर आते हैं, शासन का बहुत पैसा जाया होता है, उनके उत्तर को ढूण्डने के लिये.
मैं सहमत हूं, आपकी नाराजगी से सहमत हूं, आपकी बात से सहमत हूं.
(पक्ष की तरफ से मेजों की थपथपाहट) (नेता प्रतिपक्ष,श्री गोपाल भार्गव के उठने पर) गोपाल भार्गव जी, एक मिनट.
कभी कभी ऐसा विषय आपके यहां से भी आता है, अभी चार दिन पहले आया था.
पर मैं चाहता हूं कि हम आज नेता प्रतिपक्ष जी आप, संसदीय कार्य मंत्री जी आप, आप दोनों कृपा पूर्वक इस संबंध में मेरे साथ चर्चा करें, ताकि हम सुचारु, व्यवस्थित तरीके से न्याय प्रदान कर सकें इस लोकतंत्र के मंदिर में.
श्री गोपाल भार्गव -- अध्यक्ष महोदय, यदि पार्लियामेंट में होगा तो. . .
अध्यक्ष महोदय -- अपन विचार करेंगे.
श्री गोपाल भार्गव -- अध्यक्ष महोदय, मेरा सिर्फ यह कहना है कि हमारी मध्यप्रदेश की विधान सभा में उत्तर प्रदेश में प्रियंका वाड्रा जी या अन्य के साथ कुछ भी हुआ हो, तो यहां चर्चा का क्या औचित्य है, यह हमें समझ में नहीं आ रहा है.
. . (व्यवधान). .
श्री जितु पटवारी -- अध्यक्ष महोदय, आदिवासियों को भून दिया गया, आप क्या बात कर रहे हैं.
. . (व्यवधान). .
अध्यक्ष महोदय -- विधान सभा की कार्यवाही 5 मिनट के लिये स्थगित.
(विधान सभा की कार्यवाही 11.13 बजे से 5 मिनट के लिये स्थगित की गई.)
11.18 बजे (विधान सभा पुन: समवेत हुई.)
{अध्यक्ष महोदय (श्री नर्मदा प्रसाद प्रजापति(एन.
पी) पीठासीन हुए.}
तारांकित प्रश्नों के मौखिक उत्तर
आत्महत्या के प्रकरण पर कार्यवाही
[गृह]
1. ( *क्र.820 ) श्री प्रवीण पाठक : क्या गृह मंत्री महोदय यह बताने की कृपा करेंगे कि (क) क्या जबलपुर जिले के आधारताल थाना अंतर्गत न्यू रामनगर केशर विहार में दिनांक 09.04.2019 को सूदखोरों के द्वारा अवैध धन वसूली एवं जान से मारने की धमकी दिये जाने पर श्री बद्रीप्रसाद प्रजापति द्वारा आत्महत्या किये जाने संबंधी कोई प्रकरण/शिकायत दर्ज की गई है?
(ख) यदि हाँ, तो प्रश्नांकित प्रकरण में पुलिस द्वारा किस दिनांक को एफ. आई. आर. दर्ज की गई?
क्या मृतक के पास से सुसाइड नोट जप्त किया गया था?
यदि हाँ, तो मृतक ने आत्महत्या के लिये प्रेरित किये जाने/प्रताड़ित किये जाने हेतु किन-किन व्यक्तियों को किन कारणों से दोषी ठहराया है?
(ग) क्या मृतक द्वारा माह फरवरी, 2019 में पुलिस अधीक्षक, जिला जबलपुर को श्री बब्लू ठाकुर, निवासी जय प्रकाश नगर, श्री राजू पटेल, निवासी बधैया, मोहल्ला दमोह नाका, ए. एस. आई. विनोद पटेल, गोरखपुर थाना में पदस्थ एवं श्री राजेन्द्र चौधरी बधैया मोहल्ला, जबलपुर के विरूद्ध अवैध रूपयों की मांग कर प्रताड़ित किये जाने, मारपीट कर जान से मारने की धमकी दिये जाने संबंधी शिकायत दी गई थी?
(घ) यदि हाँ, तो क्या पुलिस प्रशासन द्वारा समय पर दोषी व्यक्तियों के विरूद्ध आपराधिक कार्यवाही की गई?
यदि नहीं, की गई तो प्रकरण पर त्वरित कार्यवाही नहीं करने हेतु कौन-कौन अधिकारी दोषी हैं?
उन पर क्या कार्यवाही की जाएगी?
प्रश्नांकित प्रकरण में अभी तक किन-किन व्यक्तियों को गिरफ्तार किया गया?
क्या चालान प्रस्तुत कर दिया गया है एवं मृतक के परिवार को शासन द्वारा राहत प्रदान करने हेतु क्या-क्या कार्यवाही की गई?
गृह मंत्री ( श्री बाला बच्चन ) : (क) दिनांक 09.04.2019 को मृतक श्री बद्री प्रसाद प्रजापति पिता प्यारेलाल प्रजापति उम्र 50 वर्ष निवासी केशर बिहार न्यू रामनगर की आत्महत्या की घटना के संबंध में थाना अधारताल में मर्ग क्रमांक 31/19 धारा 174 दण्ड प्रक्रिया संहिता की जांच के आधार पर अपराध क्रमांक 547/19 धारा 306, 34 भारतीय दण्ड विधान का आरोपीगण 01. बबलू ठाकुर उर्फ खेम सिंह 02. राजेन्द्र चौधरी 03. ए. एस. आई. विनोद पटेल के विरुद्ध पंजीबद्ध किया जाकर विवेचना में लिया गया है.
(ख) प्रश्नांकित प्रकरण में पुलिस द्वारा दिनांक 10.04.2019 को दर्ज मर्ग की जांच के आधार पर दिनांक 07.07.2019 को एफ. आई. आर. दर्ज की गई है.
जी हां, मृतक के पास से एक सुसाइड नोट जप्त किया गया है जिसमें प्रश्नांश (क) के उत्तर में वर्णित व्यक्तियों का उल्लेख होने से प्रकरण में आरोपी बनाया गया है.
(ग) जी नहीं, मृतक द्वारा ए. एस. आई. विनोद पटेल, श्री बबलू ठाकुर एवं राजेन्द्र चौधरी के विरुद्ध शिकायत नहीं की है, बल्कि दिनांक 13.02.2019 को मृतक द्वारा पुलिस अधीक्षक, जबलपुर को प्रेषित शिकायत राजू पटेल के विरुद्ध है.
(घ) प्रकरण में मृतक की आत्महत्या के संबंध में अपराध पंजीबद्ध किया जाकर विवेचना की जा रही है.
विवेचना में आये साक्ष्यों के आधार पर विधिसम्मत कार्यवाही की जावेगी.
मृतक द्वारा आत्महत्या किये जाने के कारण राष्ट्रीय परिवार सहायता योजनान्तर्गत सहायता राशि नियमानुसार नहीं दी जा सकती है.
आवेदिका को अंत्येष्टि सहायता की राशि रुपये 3000/- (तीन हजार रुपये) जिला दण्डाधिकारी द्वारा नगर निगम जबलपुर के माध्यम से नगद प्रदान की गई है.
अध्यक्ष महोदय -- प्रश्न क्रमांक 1 श्री प्रवीण पाठक.
श्री प्रवीण पाठक -- माननीय अध्यक्ष महोदय, धन्यवाद.
मैं बहुत ही विनम्रता के साथ प्रश्न पूछने से पहले आपका संरक्षण चाहता हूँ.
मैं अनुरोध यह करना चाहता हूँ कि जब हम लोग प्रश्न करते हैं, उत्तर उसका हमें सदन में घुसते-घुसते मिलता है.
चूँकि प्रथम बार के विधायक हैं, तो मैं आपसे चाहता हूँ कि ऐसी व्यवस्था दें कि एक दिन पहले तो कम से कम विभाग से उत्तर मिल जाएं.
अध्यक्षीय व्यवस्था
मैं कहना चाहता हूं कि इसमें एक किसान भवन भी बनवाया जाए, जिससे कम से कम किसान उसमें आराम से बैठ तो सके.
मेरा निवेदन है कि एक किसान भवन की भी वहां पर स्वीकृति दी जाए.
किसानों की फसल का नुकसान होता है, चाहे अतिवृष्टि हो, ओलावृष्टि हो, पाला हो, तुसार हो, पटवारी जाते हैं, तहसीलदार जाते हैं, मौके पर दो-चार लोगों का सर्वे किया अनुमानित किसी को छोड़ दिया, किसी का कर दिया तो मेरा निवेदन है कि किसान का सर्वे ड्रॉन के माध्यम से, जो आजकल ड्रॉन सिस्टम चल रहा है, उसके माध्यम से अगर हो तो दूध का दूध पानी का पानी हो जाएगा और कोई भी किसान वंचित नहीं रहेगा उसके माध्यम से अगर सर्वे कराया जाए.
सर्वे में कभी कभी यह गड़बडि़यां हो जाती है कि पटवारी ने कह दिया कि आपका नहीं हो पाएगा, आपका कम नुकसान हुआ है, जानबूझकर और उससे पैसा ठग लिया जाता है उसके बाद उसका सर्वे किया जाता है, इसके बाद अगर फसल का नुकसान होता है तो किसान के खाते में राशि के लिए कम से कम महीना 6 महीना तक लग जाते हैं.
मैं आपके माध्यम से कहना चाहता हूं कि इसमें एक समय सीमा निर्धारित की जाए कि यदि किसान की फसल नुकसान होती है तो कम से कम एक महीने के अंदर किसानों के खाते में राशि पहुंच जानी चाहिए. . नामांतरण की प्रक्रिया जा आज चल रही है अभी उसको सरल करने की हमारी सरकार ने कोशिश की है, अभी नामांतरण प्रक्रिया इतनी जटिल कर दी है कि नामांतरण करने के बाद किसान ऑनलाइन आवेदन करता है, इसके बाद फिर वह तहसील के चक्कर काटता है, पटवारी के चक्कर काटता है.
जब रजिस्ट्री ऑनलाइन हो रही है तो वह तो एक नंबर का काम है तो क्यों न इसको ऑनलाइन जब रजिस्ट्री हो रही है तो रजिस्ट्री के साथ स्वत: ही उसका नामांतरण कर दिया जाए कि जब एक महीने का समय लगता है तो कहीं न कहीं गवाह भी किसी कारण से कहीं विरोध में हो गया, जिसने रजिस्ट्री की कहीं उसको भी विरोध करना है, उसको भी पैसे और ऐंठना है तो वह असत्य बोलकर कह देता है कि भैया इसने पैसा नहीं दिया तो यह सिस्टम स्वत: ही हो जाना चाहिए.
बंटवारे का भी सिस्टम, अगर हम चार भाई है, चार भाईयों का बंटवारा होना है, एक भाई उसमें सहमति नहीं जताता है तो एक की वजह से तीन का नुकसान होता है, वह चाहते हैं कि अलग बंटवारा हो जाए, अपना क्रेडिट कार्ड बने या ट्रेक्टर उठाना है, जो भी काम उसको करना चाहिए तो इस बंटवारे में यह होना चाहिए कि अगर तीन भाई तैयार है तो तीन का बंटवारा कर दो, चौथा तैयार नहीं है, सहमत नहीं है, तो चौथे का छोड़ दिया जाए.
माननीय उपाध्यक्ष महोदय, तौजी की बात करें हम, किसान कभी तौजी के लिए मना नहीं करता, जब भी पटवारी तौजी की कहता है तो किसान भरता है, लेकिन इसको हर साल जमा करना चाहिए, हर साल तौजी लेना चाहिए.
अभी मैं देख रहा हूं मेरे क्षेत्र से किसानों के फोन आ रहे है जिसमें 5-5 साल की तौजी एक साथ ले रहे है तो 5 साल की तौजी जब किसान भरेगा तो उसको तकलीफ तो होगी, इतना पैसा वह कहां से लाएगा, लेकिन वह मना नहीं करता वह भी भर रहा है, लेकिन यह सुविधा हो कि हर साल तौजी जमा हो तो किसानों के ऊपर इकट्ठा भार नहीं पड़ेगा.
मैं खसरा खतौनी की नकल के बारे में कहना चाहता हूं कि खसरा खतौनी की नकल के लिए लोकसेवा में जो आवेदन दिया जाता है, उसके बाद भी कम से कम 8-15 दिन तो लगते हैं, जिससे किसानों को तहसील के चक्कर काटने पड़ते हैं, तो मेरा आपके माध्यम से माननीय मंत्री जी से निवेदन है कि खसरा खतौनी की नकल, जो पहले सीधे गए तहसील और तहसीलदार को आवेदन दिया, तहसीलदार ने मार्क किया और किसान कम्प्यूटर में ले गया और उसकी तुरंत नकल निकल जाती थी तो उसको चक्कर नहीं लगाने पड़ते थे, परेशान नहीं होना पड़ता था, फिजूल खर्च नहीं होता था और तुरंत उसी दिन नकल मिल जाती थी.
मैं माननीय मंत्री जी से निवेदन करूंगा कि इस सुविधा को पहले की तरह किया जाए.
मैं राजस्व मंत्री से निवेदन करूंगा कि राजस्व की जो लोक अदालत लगे नहीं तो कम से कम 4-5 पंचायतों के बीच में राजस्व लोक अदालत लगे तो उनके माध्यम से किसानों का जो भी कार्य है उसको तहसील पर न जाना पड़े और वहीं मौके पर उसका निराकरण हो सके तो किसान को यह तो सुविधा मिल जाएगी कि उसका समय और पैसा बच गया और उसका काम मौके पर ही निराकरण हो गया.
मैं कहना चाहता हूं, हम सदन में देख रहे हैं कि किसान की जब बात चलती है तो विपक्षी दल उस पर ऑब्जेक्शन ले लेते हैं तो फिर पक्ष के लोग भी ऑब्जेक्शन ले लेते हैं लेकिन किसान की जब बात चले, अगर किसान का कर्ज माफ किया कांग्रेस सरकार ने तो इस पर खुशी होनी चाहिए.
किसी का भी कर्ज माफ हो तो रहा है, किसान से कर्ज लिया तो नहीं जा रहा उसका कर्ज माफ हो रहा है, जितने किसानों का कर्ज माफ हो गया और बाकी आगे जिसका भी होगा, कितनी अच्छी योजना है.
मैं मानता हूं कि सरकारें कोई भी हो सबके हित में कार्य करती है, लेकिन कुछ कार्य ऐसे होते हैं कि अगर किसी सरकार ने अच्छा काम किया तो उसकी तारीफ भी करना चाहिए, उसका विरोध नहीं करना चाहिए.
जहां किसानों की बात आए मैं तो आप सभी से कहना चाहता हूं कि किसान की बात पर हम सभी को एकजुट होकर बात करनी चाहिए.
किसान की जो भी सुविधा है, किसान को जो हम दे सकते हैं, उसके बारे में हमको बैठकर बात करनी चाहिए और सदन में भी बात रखनी चाहिए.
जब किसान की बात होती है, मैं कल सुन रहा था तो रेत की बात कर रहे थे, रेत कहां से आ रही है, रेत भी खेत से आ रही है, रेत कहां से आ रही है, जंगलसे आ रही है.
जब हमारे खेतों से पेड़ कट गए, हमारे जंगलों से पेड़ कट गए, वर्षा हो नहीं रही है तो रेत कहां से आएगी तो कम से कम इस चीज पर भी ध्यान देना चाहिए कि हम पेड़ लगाएं, उनको सुरक्षित करें, हम पिछले 15 वर्षों से देख रहे हैं कि आज जंगल का क्या हाल है ?
जंगल केवल नाम के लिए बचे हुए हैं, जंगल काट दिए गए हैं और इधर पेड़ लगाने की बात करते हैं.
हां, पेड़ लगाते हैं तो उस पेड़ की गारन्टी होनी चाहिए कि 3 वर्ष तक वह पेड़ जिन्दा रहे, उसकी गारन्टी उसको लेना चाहिए, जो पेड़ लगाता है.
उपाध्यक्ष महोदया, आप सभी से फिर भी एक बार पुन: कहना चाहता हूँ कि मैं एक किसान हूँ, यहां पर सभी किसान बैठे हैं, किसान का दर्द भी किसान ही समझता है.
अगर जहां किसान की बात आए और किसान को जितनी सुविधाएं दे सकें और हमारी सरकार ने, कांग्रेस सरकार ने किसानों को बहुत सुविधा दी है और बहुत कुछ जो भी बजट में दिया है, किसानों के हित के लिए दिया है और आगे भी देगी.
मैं यह बात गर्व से कह सकता हूँ कि जब किसानों के बीच बात चलती है तो किसान एक ही बात कहता है कि अगर सही सरकार है, किसानों की सरकार है तो वह कांग्रेस सरकार है.
जो किसानों का सबसे ज्यादा ध्यान रखती है.
माननीय उपाध्यक्ष महोदया, हम आज देख रहे हैं.
जो सबसे ज्यादा परेशान हैं तो वे किसान हैं.
आज अगर देश और प्रदेश चल रहा है तो किसानों से ही चल रहा है.
किसान जिस दिन अपने घर पर बैठ जाएगा, उस दिन देश और प्रदेश की क्या हालत हो जाएगी ?
मैं माननीय मंत्री महोदय जी से और सभी हमारे सदस्यों से कहना चाहता हूँ कि सबसे ज्यादा अगर ध्यान दिया जाये तो किसानों पर दिया जाये और हम सबसे ज्यादा बजट दें तो किसानों के लिए दें.
अगर किसी दिन हमारा किसान खुशहाल हो गया, किसान जिस दिन प्रदेश में कर्जमुक्त हो गया, उस दिन इस प्रदेश की नहीं, इस देश की भी तकदीर और तस्वीर बदल जायेगी.
बहुत-बहुत धन्यवाद.
उपाध्यक्ष महोदया - धन्यवाद.
श्री कमल पटेल (हरदा) - माननीय उपाध्यक्ष जी, मैं राजस्व विभाग से संबंधित और परिवहन विभाग से संबंधित मांग संख्या- 8, 9, 36 और 58 का विरोध एवं कटौती प्रस्तावों का समर्थन करने के लिए खड़ा हुआ हूँ.
उपाध्यक्ष महोदया, आप और हम सब जानते हैं कि मध्यप्रदेश कृषि प्रधान प्रदेश है और लगभग 70 प्रतिशत जनसंख्या खेती करती है और खेती पर आधारित मजदूरी करती है और उस पर निर्भर है.
राजस्व विभाग, इसमें जितने भी विभाग हैं, उसमें सबसे बड़ा विभाग है, बहुत महत्वपूर्ण विभाग है.
क्योंकि 70-75 प्रतिशत जनसंख्या का भाग्य इसी से जुड़ा हुआ है.
सन् 2005 में मुझे राजस्व विभाग का मंत्री बनने का शुभ अवसर मिला था क्योंकि मैं भी किसान का बेटा हूँ.
हमारे रामपाल जी मंत्री बने तो वे भी किसान के बेटे थे और गोविन्द सिंह जी भी किसान के बेटे हैं.
सब किसान परिवार से आते हैं इसलिए हम बचपन से जानते हैं कि गांव में रहने वाले लोगों को कितनी कठिनाइयों में जीवन जीना पड़ता है ?
उनके पैदा होने से लेकर, खेत में जाने से लेकर, फसल लाने से लेकर, उसे बेचने तक कितनी परेशानियों का सामना करना पड़ता है.
उस समय गांव में सड़कें नहीं थीं, कोई व्यवस्था नहीं थी और जब मैंने मंत्री पद संभाला तब मैंने पता किया कि राजस्व विभाग में प्राकृतिक आपदा आती है.
इसमें खेती ऐसी है जो आसमानी सुल्तानी के भरोसे रहती है.
किसान पसीना बहाता है, अच्छा बीज डालता है, अच्छी दवाई डालता है और फसल पक कर तैयार होती है और ओले पड़ जाते हैं, किसान बर्बाद हो जाता है, वह आत्महत्या कर लेता है या वह कर्ज में डूब जाता है.
इसलिए मजबूरी में आत्महत्या करनी पड़ती है.
आरबीसी-6(4) कहने को तो ठीक है, प्राकृतिक आपदा में किसानों को सहायता दी जायेगी.
50 वर्ष तक विपक्ष की सरकार रही, जो हमारे समाने सत्ता में हैं.
लेकिन हाथी के दांत दिखाने के और और खाने के और होते हैं.
पहले मुआवजा 2 रुपये, 4 रुपये, 40 रुपये, 50 रुपये, 20 रुपये, 100 रुपये से ऊपर कभी नहीं मिलता था, प्राकृतिक आपदा में.
चाहे कितनी ही फसलों का नुकसान हो जाए.
श्री हजारीलाल रघुवंशी जी, जब मैं विपक्ष में 10 वर्ष विधायक रहा, जब चर्चा होती थी, हम कहते थे कि आप भी किसान हो, आपको किसानों के लिए कार्य करना चाहिए.
लेकिन अंग्रेजों के समय में जो यह पहले साल आरबीसी-6(4) बनी थी.
उसके बाद आजाद होने के बाद से लेकर किसी ने उसको उठाकर नहीं देखा लेकिन जब मैं राजस्व मंत्री बना और माननीय शिवराज सिंह चौहान जी मुख्यमंत्री थे, वे भी किसान के बेटे थे.
मैंने जब उसको पढ़ा तो हाथी के दांत दिखाने के और और खाने के और दिखते थे तो मैंने उसको परिवर्तन करने का निर्णय लिया.
जब निर्णय लेकर माननीय मुख्यमंत्री जो बताया, जब चीफ सेकेट्री के साथ बैठा तो उन्होंने कहा कि यह ज्यादा नहीं कर सकते हैं.
मुख्यमंत्री जी ने कहा कि जब उद्योगपतियों को हजारों करोड़ रुपये माफ कर सकते हैं तो किसान जो अपने लिए अनाज पैदा नहीं करता, अपने बच्चों के लिए अनाज पैदा नहीं करता, देश के लिए अनाज पैदा करता है, जिस दिन देश का किसान खेती करना बन्द कर देगा, उस दिन देश के लोग भूखे मर जाएंगे.
लोग लोहा, सीमेन्ट, पत्थर नहीं खाएंगे, अनाज ही खाएंगे, फल-सब्जी खाएंगे इसलिए किसानों को जब प्राकृतिक आपदा आती है, तो मुआवजा देना चाहिए.
जब मैं गुस्सा होकर, नाराज होकर बोला तो मुख्यमंत्री जी ने मेरा समर्थन किया और चीफ सेकेट्री से कहा कि आप कीजिये और तब जाकर आरबीसी-6(4) में परिवर्तन हुआ.
पहले प्राकृतिक आपदा में मध्यप्रदेश इतना बड़ा प्रदेश था कि इसमें मध्यप्रदेश और छत्तीसगढ़ पहले एक साथ था, तब भी पांच करोड़ रुपये नहीं मिलते थे लेकिन हमने आरबीसी-6(4) में परिवर्तन किया और उसके कारण मुझे आज बताते हुए खुशी हो रही है, जब हमने इनको सत्ता सौंपी तो पांच हजार करोड़ रुपये से भी अधिक राशि प्राकृतिक आपदा में मध्यप्रदेश के किसानों को दी है, उसी के साथ फसल बीमा योजना, जब अटल बिहार वाजपेयी जी पहले प्रधानमंत्री बने थे, देश की आजादी के बाद तो उन्होंने किसानों की चिंता करके फसल बीमा योजना लाये और उसमें भी साढ़े पांच हजार करोड़ रुपये दिए हैं.
श्री शिवराज सिंह चौहान जी के राज में किसानों को आरबीसी-6(4) और फसल बीमा योजना से 10,000 करोड़ रुपये हर वर्ष मिलते थे.
आप कह रहे हैं कि हम किसानों की सरकार है.
आपके 50 वर्षों में किसान आत्महत्या करके मर जाता था, 18 प्रतिशत ब्याज पर ऋण मिलता था.
लेकिन यह भारतीय जनता पार्टी की किसानों की सरकार है, जिसने यह काम करके दिखाया है.
आप सब अधिकांश मेरे विधायक साथी भाई-बहन हैं.
वह किसान हैं, इल्ली से कीट से फसल बर्बाद होती है, कहीं भी देश में, अपने प्रदेश नहीं, देश में कहीं भी कीट को प्राकृतिक आपदा में शामिल नहीं किया गया था.
राजस्थान में टिड्डी दल हजारों हेक्टेयर जमीन चट कर जाता था, लेकिन वहां भी प्राकृतिक आपदा नहीं थी.
मैं जब मंत्री नहीं था, विधायक था.
उस समय सन् 2004 में बाबूलाल जी गौर, तत्कालीन मुख्यमंत्री थे.
हरदा जिले में सोयाबीन में इल्ली का भयंकर प्रकोप हुआ, मैंने विधानसभा में मामला उठाया था.
मैं मुख्यमंत्री जी को लेकर वहां गया, राजस्व मंत्री जी को लेकर गया और मुख्यमंत्री जी का हाथ पकड़कर मैंने घोषणा करवाई.
उसके साथ उस समय राजस्व सचिव, श्री भागीरथ प्रसाद जी थे.
उन्होंने कहा कि सर यह तो अपने अधिकार मे नहीं है, यह तो सेन्ट्रल गवर्नमेंट करेगी.
मैंने कहा कि मुख्यमंत्री जी जो बोलते हैं, वह कानून बन जाता है इसलिए यह कानून बन जायेगा और मुख्यमंत्री जी से मैंने कहा कि आप यहां आए हो तो कुछ देकर जाना पड़ेगा.
उन्होंने कहा कि क्या देना है ?
इल्ली को प्राकृतिक आपदा घोषित करो और 5,000 रुपये हेक्टेयर किसानों को दो.
उन्होंने कहा कि घोषणा तो कर दूँगा पर 2,000 रुपये दूँगा.
मैंने कहा कि 5,000 रुपये दीजिये, उन्होंने कहा कि 2,000 रुपये दूँगा.
मैंने कहा कि चलिये 2,000 रुपये दीजिये.
2,000 रुपये हेक्टेयर किसानों के लिए घोषणा करवाई.
माननीय उपाध्यक्ष महोदया, मैं बताना चाहता हूँ कि हम अगर किसानों का भला करें तो कैसे कर सकते हैं ?
और जब घोषणा हो गई और जांच हुई तो हमारी तहसील इकाई थी.
खिड़किया तहसील थी, हरदा तहसील थी और टिमरनी तहसील थी.
65, 70 और 75 पैसे वाली रिपोर्ट आ गई, कलेक्टर, एसपी आ रहे थे, उन्होंने मुझसे कहा कि पटेल साहब आपने इतनी मेहनत की लेकिन एक रुपया भी नहीं दे सकते तो बाले क्यों ?
इसकी रिपोर्ट जो आई है 65, 70 और 75 पैसे आई है.
यह सब गलत रिपोर्ट है.
मैंने रिपोर्ट फाड़ दी तो वे बोले कि इसमें तो पटवारी से लेकर कलेक्टर सस्पेंड हो जाएंगे, अगर 25 पैसे से कम कर देंगे तो.
मैंने कहा, आप कीजिये मैंने पटवारियों को बुलवाया, सबके बस्ते से उनका पंचनामा बनवाया.
गांव के लोगों के दस्तखत करवाये और उसके बाद हरदा जिले के किसानों को मेरे यहां 70,037 किसान थे, इनको 45 करोड़ रुपया आरबीसी-6(4) इल्ली से प्राकृतिक आपदा में दिलवाया, पूरे प्रदेश में कहीं नहीं मिला.
लेकिन मध्यप्रदेश के हरदा विधानसभा और हरदा जिले में दिलवाया और मैं उसके बाद 6 महीने बाद मंत्री बना तो मैंने आरबीसी-6(4) में परिवर्तन किया और उसमें सूखा, पाला, ओला सब करके माननीय मुख्यमंत्री जी, श्री शिवराज जी के नेतृत्व में किया.
उसके कारण 5 करोड़ रुपये से लेकर 5,000 करोड़ रुपये तक हम देने में सफल रहे.
मैं आपसे निवेदन करना चाहता हूँ कि जिस प्रकार हमने काम किया है, किसानों के लिए काम किया है, आप भी किसान के बेटे हैं, उसको और बढ़ाइये और गांव तथा शहर मिलकर देश बनाएं.
शहर में अगर प्लॉट या झोपड़ी भी है, उसको पट्टा मिलता है, उसकी कलेक्टर गाइडलाइन से बोली होती है, पांच लाख, दस लाख, दो लाख तो उसको बैंकों में गारन्टी में रखकर मकान बनाने के लिए, दुकान बनाने के लिए, व्यवसाय करने के लिए ऋण मिल जाता है, लिमिट मिल जाती है, वह क्रेडिट में जमानत में रखने में उपयोगी होती है लेकिन मैं गांव का किसान हूँ.
अगर आप भी गांव के किसान हैं तो किसी का मकान चाहे वह एक लाख रूपये का हो, चाहे उसकी झोपड़ी पचास हजार रूपये की हो, चाहे उसका मकान पचास लाख रूपये का हो या एक करोड़ रूपये का हो, तब भी उसको कोर्ट में पांच हजार रूपये की भी जमानत नहीं मिलती है.
एक कटहल का पेड़ पांच हजार की जमानत ले सकता हैं, लेकिन किसान का पचास लाख रूपये का मकान पांच हजार रूपये की जमानत नहीं ले सकता है, हमने उसमें परिवर्तन किया है.
मैंने मुख्यमंत्री ग्रामीण आवास अधिकार पुस्तिका दी है, गांव में आबादी में लोग बस्ते हैं लेकिन आबादी का मालिकाना हक किसी के पास नहीं होता था, हमने नियम बनाये और हमने हरदा जिले के ग्राम मशनगांव में 02 अक्टूबर, 2008 को महात्मा गांधी जी की जयंती पर उनको सच्ची श्रद्धांजलि दी.
गांधी जी कहा करते थे कि असली भारत गांव में बसता है और गांव के विकास से ही देश का विकास होगा.
लेकिन आपने आजादी के पचास साल में गांव और शहर में भेद कर दिया गया है.
गांव के अंदर न सड़क है, न बिजली है, न पानी है, न सुविधा है, न पट्टे है और शहरों में सब कुछ दिया गया है, इस प्रकार गांव पिछड़ते गये हैं
उपाध्यक्ष महोदया -- अब आप समाप्त करें, आपकी लिस्ट लंबी होती जा रही है.
श्री कमल पटेल -- माननीय उपाध्यक्ष महोदया, मैं सुझाव दे रहा हूं.
गांव पिछड़ते गये और शहर आगे बढ़ते गये, इस प्रकार गांव शहर की खाई बढ़ती गई है.
इसलिये पलायन कर गांव से लोग शहर की ओर आये हैं.
मैंने दो अक्टूबर को मसनगांव में पंद्रह सौ लोग चाहे किसान हों , चाहे मजदूर हों, चाहे झोपड़ी वाले हों, या पक्के मकान वाले हों, सबको पट्टे दिलवाकर यह साबित किया है कि सच्चे गांधीवादी हम हैं.
गांधी के नाम पर आपने वोट प्राप्त करके पचास साल राज किया है, पर हमने गांधी जी के नाम पर वोट प्राप्त नहीं किया है लेकिन गांधी जी के विचार को धरातल पर धरती पर लाकर गांव का विकास करने का काम किया है.
उपाध्यक्ष महोदया -- कृपया समाप्त करें.
श्री कमल पटेल -- माननीय उपाध्यक्ष महोदया, मेरे दो, तीन सुझाव हैं.
हमने जो काम किया था, उस संबंध में मैं आपके माध्यम से माननीय मंत्री जी गोविन्द सिंह जी से अपेक्षा करूंगा कि जिस प्रकार मैंने मसनगांव और भाटपरेटिया, इन गांवों का काम शुरू कराया था और बाकी गांव के काम हुये हैं.
मेरा यह कहना है कि टोटल किसान हो, चाहे गरीब हो, हजारों वर्षों से वह वहां रह रहे हैं, जब हम उनको निकाल नहीं सकते हैं, खाली नहीं करा सकते हैं तो उनको पट्टा दिया जाये.
हां पट्टा देते समय एक शर्त रखी जाये क्योंकि गांव में भी इंसान रहते हैं और इसलिये गांव का मास्टर प्लान होना चाहिये.
जैसे शहरों का मास्टर प्लान होता है, वैसे ही गांवों का भी मास्टर प्लान बनाया जाये.
गांव के अंदर प्रायमरी स्कूल है, दस साल बाद यहां मिडिल स्कूल बन रही है, हाई स्कूल
वहां बन रही है.
इसलिये प्रायमरी, मिडिल, हाई और हायर सेकेण्डरी स्कूल तक के लिये जमीन आरक्षित की जाये.
पंचायत भवन, ग्रामीण सचिवालय, पटवारियों का सचिवालय, अस्पताल, पशुपालन अस्पताल, उसके लिये भी जगह आरक्षित की जाये और उसके बाद जो जमीन पर मकान है, चाहे किसान हो या मजदूर हो, जो आबादी में बसा हुआ है, उसका नक्शा बनाकर उनको सबको उनका मालिकाना हक दिया जाये.
फसल बीमा की इकाई पहले तहसील थी, मैंने उसको पटवारी हल्का किया है.
पहले ग्यारह हजार पांच सौ छ: पटवारी हल्के थे उसको बढ़ाकर तैइस हजार पंचायतों के हिसाब से पटवारी हल्के कर दिये हैं.
उसका फायदा यह हुआ है कि मध्यप्रदेश को हिंदुस्तान में सबसे अधिक बीमा अगर मिला है तो इस कारण से मिला है कि हिंदुस्तान में हमने सबसे पहले पटवारी हल्का इकाई माना है.
आज पूरे देश में मध्यप्रदेश अकेला ऐसा राज्य जहां पटवारी हल्के से बीमा का मुआवजा मिलता है और उसके कारण पांच हजार करोड़ से भी अधिक बीमा मध्यप्रदेश को हमने श्री शिवराज सिंह चौहान जी के माध्यम से दिलवाया है और इसलिये उसमें सर्वे के लिये गांव के पंच, सरपंच और अगर कोई नहीं हो तो कोई भी पांच किसान अगर पंचनामा बनाकर पटवारी के साथ दस्तखत करके देते हैं तो उसको मानना चाहिये कि कितना नुकसान हुआ है, जिससे किसान को मुआवजा मिल सके.
इसी प्रकार गौशाला के बारे मे बोलना चाहता हूं और मैं बधाई देता हूं कि कम से कम कांग्रेस को भारतीय संस्कृति की चिंता लगने लगी है, इनको लगने लगा कि अगर हिंदू संस्कृति की चिंता नहीं करेंगे तो जल्दी खत्म हो जायेंगे.
पशुपालन, मछुआ कल्याण तथा मत्स्य विकास मंत्री (श्री लाखन सिंह यादव) -- श्री कमल भाई आपने पंद्रह साल में गाय माता के लिये जो कुछ नहीं सोचा है वह हम करने जा रहे हैं.
उपाध्यक्ष महोदया -- श्री कमल जी कृपया समाप्त करें.
श्री कमल पटेल - माननीय उपाध्यक्ष महोदया, मैं बता रहा हूं कि हमने क्या किया है. . . . . (व्यवधान). . . . माननीय उपाध्यक्ष महोदया, मैंने केबिनेट में विषय ले गया था और केबिनेट से प्रस्ताव पास कराया है कि हमारी गायें जो दूध नहीं देती हैं, उनको आवारा छोड़ दिया जाता है.
बैल जो फसल में काम नहीं आते हैं उनको आवारा छोड़ दिया जाता है, इसलिये वह कटने जाते हैं इसलिये तैइस हजार ग्राम पंचायतों में तैइस हजार गौशालायें खुल जायें तो यह गाय कटना बंद हो जायेगी
उपाध्यक्ष महोदया -- पशुपालन विभाग अभी आने वाला है.
अब आप समाप्त करें.
श्री कमल पटेल -- माननीय उपाध्यक्ष महोदया, इसलिये मैंने कैबिनेट से प्रस्ताव पास करवाया है कि हर जिले के अंदर कलेक्टर को हमने अधिकार दे दिये हैं.
उपाध्यक्ष महोदया --(श्री सुनील सराफ जी के अपने आसन पर खड़े होकर कुछ कहने पर) श्री सुनील सराफ जी आप बैठ जायें.
श्री कमल जी आप अब समाप्त करें.
श्री कमल पटेल -- माननीय उपाध्यक्ष महोदया, उसमें से पांच से दस एकड़ जमीन नि:शुल्क गांव की समिति गौ संवर्धन बोर्ड में रजिस्ट्रेशन कराती है, उसको गौशाला नि:शुल्क दी जाये, ताकि तैइस हजार ग्राम पंचायतों में गौशालायें खुल सकें.
यह मैंने 2008 में कर दिया था.
श्री लाखन सिंह यादव -- कुछ नहीं किया था, क्या कुछ धरातल पर किया था?
यह आपका प्रोवीजन था, लेकिन आप धरातल पर जीरो थे.
उपाध्यक्ष महोदया -- कृपया आप समाप्त करें.
काफी समय हो गया है.
श्री कमल पटेल -- माननीय उपाध्यक्ष महोदया, मैं एक निवेदन और करूंगा जिस प्रकार किसान को सुबह उठकर सबसे अधिक काम खेत पर जाने का पड़ता है.
किसान हो, मजदूर हो,महिलायें हो, बच्चे हों, सुबह चार बजे से खेत की ओर जाते हैं.
पहले खेत के अस्सी कड़े के गोहे होते थे, वह अतिक्रमण होते-होते दस कड़ी के बचे हैं और इसलिये उनको अतिक्रमण मुक्त कराया जाये.
चांदे, मिनारे लगाये जायें और चांदे मिनारे की जगह पीपल नीम और बड़ का पौधा लगा दिया जाये ताकि बड़े होकर हमेशा के लिये वह स्थायी मिनार बन जायें ताकि किसानों में झगड़े नहीं हों और उनके परिवार आपस में बंटे नहीं और हमने साथ ही उसके लिये मुख्यमंत्री खेत सड़क योजना शुरू कराई थी.
श्री मनोज नारायण सिंह चौधरी -- माननीय उपाध्यक्ष महोदया, मैं कुछ पूछना चाहता हूं.
उपाध्यक्ष महोदया -- वह समाप्त कर रहे हैं, आप बैठ जायें.
आप समाप्त करें काफी समय हो गया है.
श्री कमल पटेल -- माननीय उपाध्यक्ष महोदया, मुख्यमंत्री ग्राम सड़क योजना और मुख्यमंत्री खेत सड़क योजना में माननीय राजस्व मंत्री जी आप जमीन को नपवाकर दें और अतिक्रमण मुक्त करायें ताकि गांव में किसान को खेत में जाने के लिये पुल, पुलिया सहित पक्की सड़क मिल जाये, ताकि किसान,मजदूर और महिलायें और मवेशी जो हर साल कीचड़ में खपकर मरते हैं, वह नहीं मरेंगे और आपको दुआयें देंगे.
और आरटीओ को लिख दिया है उन्होंने यह लिखा है कि प्रदेश में छ: चक्के और दस चक्के के डम्पर पर कोई भी ओवर लोड नहीं होना चाहिये, जितना आर. टी. ओ. में स्वीकृत है, उतना होना चाहिये.
दस चक्के के डम्पर मात्र अठारह टन का स्वीकृत है.
छ: चक्के के डम्प के लिये आठ टन का लोड स्वीकृत है लेकिन इनके अगेंस्ट सत्तर-सत्तर टन, अस्सी-अस्सी टन के डम्पर लोड होकर जा रहे हैं, जिससे सड़के खराब हो रही हैं, जिससे लोगों की दुर्घटना में मृत्यु हो रही है और प्रदेश की आर्थिक स्थिति भी खराब हो रही है और सड़कें खराब होने के साथ-साथ प्रदूषण फैल रहा है लेकिन उनके ऊपर परिवहन विभाग या पुलिस कोई कार्रवाई नहीं करती है बल्कि गांव के लोग जो मोटरसाईकल लेकर शहर में आते हैं उनकी गाडि़या रोज चेक करते हैं और रोज उनके जेब से पांच सौ रूपये, हजार रूपये निकालते हैं.
इसलिये गांव के लोग शहर में आने से डर रहे हैं और शादी विवाह में जाने में डर रहे हैं.
इस कारण से वह गाडि़यां भगाते हैं.
मैं आपसे निवेदन करूंगा कि कम से कम मोटरसाईकल वाले जो गांव के मजदूर होते हैं. (व्यवधान). . .
श्री वाल सिंह मैड़ा -- माननीय उपाध्यक्ष महोदया, पंद्रह साल तक इन्होंने राज किया है हमारी सरकार को अभी छ: माह हुआ है, इनको इतना बोलने की जरूरत क्यों पड़ी है ?
आप बोल-बोल कर परेशान हो रहे हैं. (व्यवधान). . . .
उपाध्यक्ष महोदया -- ऐसे बीच-बीच में नहीं बोलते हैं, आप बैठ जाईये.
श्री पटेल जी काफी समय हो गया है कृपया समाप्त करें.
श्री कमल पटेल -- माननीय उपाध्यक्ष महोदया, इसलिये आप निर्देश दें कि सारे डम्पर जो ओवर लोड चल रहे हैं, चार-चार फिट की पट्टी लगा लगाकर चल रहे हैं, उनकी पट्टी हटवाई जाये और जिन पर कार्रवाई नहीं हो रही है उन पर कार्रवाई की जाये.
माननीय उपाध्यक्ष महोदया, आपने बोलने का समय दिया बहुत बहुत धन्यवाद.
निलय विनोद डागा -- श्री कमल भाई जिनके घर शीशे के होते हैं वह दूसरे के घर पर पत्थर नहीं मारते हैं.
उपाध्यक्ष महोदया -- आप बैठ जायें, श्री रामलाल मालवीय जी आप बोलें.
श्री रामलाल मालवीय (घटिट्या) -- माननीय उपाध्यक्ष महोदया, मैं मांग संख्या 8,9, 36 एवं 58 का समर्थन करने के लिये खड़ा हुआ हूं और कटौती प्रस्तावों का विरोध करता हूं.
उपाध्यक्ष महोदया -- एक मिनट मालवीय जी. आज कई विभागों की मांगों पर चर्चा होना शेष है, बोलने वाले सदस्यों की संख्या भी अधिक है.
अत: माननीय सदस्यों से अनुरोध है कि कृपया संक्षेप में अपने क्षेत्र की समस्या या सुझाव बिना भूमिका के देने का कष्ट करें, जिससे चर्चा में अधिक से अधिक सदस्यों को अवसर मिल सके.
श्री मालवीय जी बोलें.
श्री रामलाल मालवीय -- माननीय उपाध्यक्ष महोदया, हम इसी के अनुरूप अपनी बात रखेंगे.
हम भगवान महाकाल की नगरी से आते हैं, प्रति बारह वर्षों में सिंहस्थ महापर्व उज्जैन में लगता है और जिस प्रकार सरकारी जमीन पर अतिक्रमण होकर बड़ी कॉलोनियां बन रही है और बड़े-बडे़ कॉलोनाईजर उस पर अतिक्रमण कर रहे हैं.
मेरा आपके माध्यम से माननीय मंत्री महोदय से निवेदन है कि उज्जैन जैसे महानगर में सिंहस्थ जैसा महापर्व मनाने के लिये हम लोग चाहते हैं कि हमारी जो जमीन चाहे सरकारी हो या निजी हो उन कॉलोनाईजर से बची रहे ताकि आने वाले समय में सिंहस्थ जैसा महापर्व उज्जैन में जिस प्रकार पंरपरागत पीढि़यों से लगता है, वह लगता रहे.
अभी हाल ही मैं नवीन घटिट्या तहसील को दो भागों में बांटा है और एक नवीन तहसील का गठन किया है.
उज्जैन में कोटि महल को नवीन तहसील बनाई है पर ऑल रेडी वर्तमान में एक तहसील है और दूसरी तहसील का गठन घटिट्या को दो भागों में बांटकर एक नवीन तहसील कोटि महल का नाम दिया गया है.
मेरा आपके माध्यम से माननीय मंत्री जी से इतना निवेदन है कि ऑल रेडी एक तहसील वहां पर है दूसरी तहसील का गठन अगर आपको करना था तो भैरूगढ़ एक कस्बा है, जिसके आसपास पूरा सिंहस्थ महापर्व लगता है.
मेरा निवेदन है कि आपने किया है और पिछली सरकार ने किया है.
हम लोग माननीय मंत्री जी से चाहते हैं कि उसमें कुछ संशोधन कर भैरूगढ़ को, घट्टिया तहसील को 2 भागों में बांटकर भैरूगढ़ को नवीन तहसील का दर्जा दें ताकि आने वाले समय पर सिंहस्थ महापर्व लगे तो अलग ही उनकी पूरी एक तहसील रहे, आने वाले समय में उसी अनुरूप काम उसमें हो.
सरकारी जमीनों पर जिस प्रकार का अतिक्रमण हो रहा है, जैसा कि आपने कहा है कि छोटी-छोटी बातों पर अपनी बात दें.
सरकारी जमीन की जिस प्रकार की लूट मेरे पास जो जानकारी है, रीवा में सरकारी बेशकीमती जमीनों को औने-पौने दाम पर बेंचने का अभियान इस प्रदेश में पूर्व मंत्री अभी बैठे नहीं हैं, माननीय राजेन्द्र जी शुक्ल साहब ने एक सोने के व्यापारी समदडि़या ग्रुप को पूरा रीवा गिरवी रखवा दिया, उसका रिकार्ड माननीय मंत्री जी के पास में है.
दूसरा एक और निवेदन है, सतना में हुआ 1 हजार करोड़ का शासकीय भूमि घोटाला.
सतना जिले के दो गांव में सैकड़ों एकड़ सरकारी जमीन को गलत तरीके से सत्ता शीर्ष से जुड़े लोगों ने न केवल अपने नाम पर हस्तांतरित करवाई बल्कि उस जमीन पर अवैध उत्खनन भी किया.
इस मामले को लेकर 7 मार्च 2018 को तत्कालीन हमारे प्रतिपक्ष के नेता माननीय अजय सिंह साहब ने भी विधान सभा में एक मुद्दा उठाया था और उस समय राजस्व मंत्री माननीय उमाशंकर गुप्ता जी थे, उन्होंने स्वीकार भी किया था कि इस प्रकार सरकारी जमीनों को राजनीतिक लोग अपने हित के लिये उपयोग कर रहे हैं.
मेरा आपसे अनुरोध है कि उज्जैन से मैंने प्रारंभ किया और 2 जगह रीवा और सतना का मैंने आपसे अनुरोध किया.
इस प्रकार पूरे मध्यप्रदेश में किसी प्रकार सरकारी जमीनों पर बड़े राजनीतिक लोगों ने इन पिछले 15 वर्षों में किस प्रकार अतिक्रमण किया, किस प्रकार उत्खनन किया, कल ही हमारे एक जागरूक सदस्य आपके सामने बता रहे थे.
मैं आपसे यही अनुरोध करना चाहता हूं कि इन जमीनों को बचाया जाये.
दूसरा आर. बी. सी. की धारा 15 में पहले तहसीलदार को अधिकार था कि उसमें कोई नाम गलत हो गया तो नाम संशोधन करने का अधिकार तहसीलदार के पास था, लेकिन अभी हम लोगों को जो जानकारी मिली, वह अब कलेक्टर के पास जायेगा.
माननीय उपाध्यक्ष महोदया, उसमें इतना बड़ा लंबा काम हो गया, अगर कोई काश्तकार अपनी ऋण पुस्तिका में अगर गलत तरीके से नाम हो गया और वह नया खसरा वहां लेने जाये या बैंक से लोन लेने जाये या नोड्यूज लेने जायेगा तो उसमें नाम संशोधन नहीं होगा, तब तक उसको न तो कोई ऋण मिलेगा और न ही वह अपना खसरा ठीक करा सकता.
इसलिये मेरा आपके माध्यम से माननीय मंत्री जी से अनुरोध है कि जिस प्रकार की व्यवस्था पहले जैसे तहसीलदार को पावर थे तो उस प्रकार की व्यवस्था करें ताकि गलत नाम अगर उसमें हो गया तो उसमें संशोधन हो सके.
एक और मैं आपसे विनम्र प्रार्थना करता हूं कि हम लोग चाहते हैं कि जिस प्रकार आपने कम्प्यूटराइज्ड किया.
खसरा बी-1 लेने में लोक सेवा गारंटी के माध्यम से 1 सप्ताह का समय देते हैं.
कई बार तुरंत किसी को आवश्यकता होती है, माननीय उपाध्यक्ष महोदय, मैं आपके माध्यम से माननीय मंत्री जी से निवेदन करना चाहूंगा कि अगर किसी को आज ही खसरा बी-1 की आवश्यकता होती है तो इस प्रकार की व्यवस्था रहे कि वह खसरा बी-1 पटवारी दे सके.
अभी वर्तमान में जो व्यवस्था बनी हुई है वह केवल और केवल लोक सेवा गारंटी के माध्यम से ही खसरा हम लोगों को मिल रहा है.
इसलिये मैं आपके माध्यम से माननीय मंत्री जी से आग्रह करता हूं, आपसे पुन: यह प्रार्थना करता हूं कि उज्जैन में भगवान महाकाल की नगरी की जो जमीन है उनको बड़ी कॉलोनाइजर से, बड़े अतिक्रमणकर्ताओं से बचाया जाये ताकि हम आने वाले समय में भी जिस प्रकार का नाम प्रति 12 वर्षों में बहुत बड़ा सिंहस्थ महापर्व उज्जैन में होता है तो हम लोग सम्पन्न कर सकें.
आपने मुझे बोलने का मौका दिया उसके लिये बहुत-बहुत धन्यवाद.
श्री रामलल्लू वैश्य (सिंगरौली)-- माननीय उपाध्यक्ष महोदया, मैं मांग संख्या 8, 9, 36 और 58 के कटौती प्रस्ताव के समर्थन में अपनी बात माननीय मंत्री जी को बताना चाहूंगा.
मध्यप्रदेश में भू-राजस्व संहिता में क्रांतिकारी परिवर्तन हुये हैं.
प्रदेश की जनता के लिये तमाम जिलों, तहसीलों में रिक्त पदों की भर्तियां हुई हैं, जो शेष हैं उनका भी होना चाहिये और आपका प्रबंधन के रूप में जो गरीबों के मकान गिर गये हैं पिछले अभी तक जो आरबीसी के प्रावधान हैं उनके अभी तक मुआवजें नहीं मिल पाये हैं.
माननीय मंत्री जी से कहेंगे कि जिला कलेक्टरों को निर्देश करें, उसकी स्वीकृति भेजें ताकि ऐसे लोगों को मुआवजा मिल सके.
सिंगरौली एक ऐसा जिला है जहां तमाम उद्योग हैं और उन उद्योगों के लिये जमीन का अधिग्रहण होता है.
पिडरवा गांव में एक नई कंपनी आई, भूमि का अर्जन हुआ 2009 में, तब से लेकर उस जमीन का कब्जा आज तक नहीं कर पाये.
मैं यह कहना चाहूंगा कि किसानों को 2013 में जो भू-राजस्व संहिता में संशोधन हुये, भूमि अधिग्रहण एक्ट में जो संशोधन हुये उसके अनुसार 5 साल में यदि कब्जा नहीं होते हैं तो वह प्रक्रिया शून्य हो जायेगी और किसानों को वह जमीन वापस हो जायेगी या शासकीय होगी तो शासन के अधीन हो जायेगी.
यदि उन्हें पुन: अर्जन करना है तो नये सिरे से कर सकते हैं, पर 5 साल के बाद सिंगरौली जिले में ऐसी कई कंपनियां हैं जो अधिग्रहण करने के बाद जमीन पर कब्जा नहीं कर पाये हैं, ऐसे में उस प्रावधान का पालन करने की आवश्यकता है.
इसलिये माननीय मंत्री जी से मैं कहूंगा कि उन भूमियों को वापस करायें.
साथ ही अभी सिंगरौली जिले में नई तहसील का गठन हुआ है, उनके और निर्माण के लिये मेरे प्रश्न के उत्तर में तो आया है कि 533 लाख रूपये स्वीकृत किये गये हैं और इसका निर्माण कार्य शीघ्र होगा.
इसके लिये मैं आपको बधाई देता हूं और यही मूल रूप से कि सिंगरौली जिले के अंतर्गत चितरंगी में तहसीलदार के पद खाली हैं, वहां पदस्थापना हो और यही नहीं बहुत से शासन ने पटवारी आरआई के लिये आवास सह कार्यालय बनाने के लिये जो योजना थी उसमें कई आरआई, पटवारी के सह कार्यालय के निर्माण नहीं हुये हैं, जिसके प्रस्ताव शासन स्तर पर आये हैं उनको भी स्वीकृत करने का कष्ट करें.
आपसे आग्रह यही है कि पिछले कार्यकाल में आप सब जानते हैं कि मध्यप्रदेश भू-राजस्व संहिता की धारा 162 में संशोधन हुआ था, किंतु नियम नहीं बन पाया था, लंबे अवधि में काबिज किसानों को अतिक्रमण जो किये थे उनको पट्टा देने की उसमें बात लिखी गई थी, तो मैं चाहूंगा कि 162 को पुन: क्रियान्वित करेंगे और तमाम ऐसे किसान हैं जो लंबी अवधि से काबिज हैं और उसको एक निर्धारित शुल्क करके उनको पट्टा देने का काम करेंगे, यह मांग मैं करता हूं और आपने मुझे समय दिया बहुत-बहुत धन्यवाद, जय हिन्द.
श्रीमती झूमा डॉक्टर ध्यान सिंह सोलंकी (भीकनगांव)-- माननीय उपाध्यक्ष महोदया, मांग संख्या 8, 9, 36 और 58 पर मैं अपनी बात रख रही हूं.
राजस्व विभाग एक महत्वपूर्ण विभाग है और जब से हमारी सरकार बनी है, माननीय मंत्री जी के द्वारा इस विभाग को मजबूती देने के लिये जो निर्णय लिये गये, मात्र तीन महीने में जो आदेश निकाले हैं वास्तव में वह बहुत सराहनीय हैं.
पटवारियों का मुख्यालय पर उपस्थित रहना, यह उन्होंने घोषणा की और हमारे चूंकि ट्रायवल एरिया है मजरे टोलों में ग्राम अधिक बसे हुए हैं इन ग्रामों को राजस्व ग्राम घोषित करना एक बहुत बड़ा काम है चूंकि पंचायत विभाग के द्वारा भी नयी पंचायतें गठित करने का काम हमारी सरकार ने शुरू किया है .
राजस्व ग्राम नहीं होने से पंचायतें नहीं बन पा रही हैं, तो यह काम विभाग ने शुरू किया है, इसके लिये मैं धन्यवाद देती हूं.
श्री ओमप्रकाश सखलेचा - माननीय उपाध्यक्ष महोदया,विभाग का मंत्री उपस्थित नहीं है.
कोई नोट कर ले तो उचित रहेगा.
उपाध्यक्ष महोदया - आ रहे हैं.
नोट कर रहे हैं दूसरे मंत्री.
श्रीमती झूमा सोलंकी - नोट कर रहे हैं दूसरे माननीय मंत्री जो उपस्थित हैं.
आप निश्चिंत रहें.
लोक अदालतों का आयोजन किया जायेगा यह आज की आवश्यकता है और विभाग के मंत्री द्वारा यह निर्णय लिया गया है इसके लिये धन्यवाद करती हूं.
सार्वजनिक स्कूल,भवन,खेल मैदान हो उसकी जब स्वीकृति यहां से मिलती है और उसके डायवर्सन की समस्या आती है उसका भी उन्होंने सरलीकरण किया उसको जल्दी से परमीशन मिलेगी इसके लिये भी धन्यवाद और भू-अधिकार अधिनियम के अंतर्गत हमारे आदिवासी समाज को पट्टों की दिक्कतें आ रही हैं इसका जल्दी से जल्दी निराकरण किया जायेगा और समूह के रूप में कांग्रेस की सरकार जब 1993 में किसानों को एक कृषि कार्य हेतु समूह बनाकर एक संस्था का निर्माण किया गया.
उनको जमीनें दी गईं.
आज वह परेशानी में हैं क्योंकि उनका नामांतरण नहीं हो पा रहा है उनमें उनके नाम शामिल किये जायें.
पिता की जगह पुत्र के नाम शामिल किये जायें यह मैं अनुरोध कर रही हूं.
एक-दो मेरे सुझाव हैं जो हमें समस्याएं आ रही हैं. जी. आई. एस. व्यवस्था में रिकार्ड दुरुस्त करने के लिये किसानों के खसरा की नकल निकालने के लिये अपना नाम या तो सही नहीं है या स्पेलिंग मिस्टेक है, मात्राओं की गल्ती है इसका समाधान होना जरूरी है और मेरी दो तहसीलें हैं चूंकि दोनों की दूरी 30 कि.
मी. के भीतर है और एक तहसीलदार है तो एक जगह काम करता है और बहाना बनाना हो तो दूसरी जगह नहीं जाते हैं तो दोनों जगह इसकी व्यवस्था मंत्री जी कर दें.
इसके अलावा पूर्व सरकार द्वारा लोकल इनफार्मेशन सिस्टम लागू किया गया था जिसमें शासन की धनराशि का उपयोग तो हुआ किन्तु किसानों की और भी समस्याएं बढ़ गईं इसके दुरुस्तीकरण के लिये हमारे विभाग द्वारा स्वत: ही नामांतरण हो जायेंगे इससे आने वाले समय में लोगों को फायदा मिलने वाला है. आर. बी. सी. में पूर्व सरकार द्वारा खेती कार्य करते समय करेंट लगने से किसान की मृत्यु होती थी तो कुछ भी सहायता नहीं मिलती थी किन्तु हमारी सरकार ने किसानों को 4 लाख की सहायता देने का काम किया है यह सराहनीय काम है इससे किसानों को फायदा मिलने वाला है.
माननीय उपाध्यक्ष महोदया, फसल बीमा नुकसानी पर आपदा के वक्त फसल बीमा जो मिलता है पूर्व सरकार ने हलका इकाई की है.
हलका इकाई आज भी है किन्तु इसको खेत का ही होना चाहिये.
हलका इकाई में पूर्व में 15 से 20 गांव होते थे और 20 गांवों में यदि अवर्षा की स्थिति उत्पन्न होती थी तो किसानों को इसका फायदा नहीं मिलता था और आज की स्थिति में हर हलके में एक पंचायत में 3 गांव होते हैं, तो निश्चित ही एक गांव की स्थिति समान होगी.
इससे किसानों को फायदा मिलेगा और भी प्रावधान मंत्री जी ने किये हैं उसके लिये मैं उन्हें धन्यवाद देती हूं. धन्यवाद.
डॉ. मोहन यादव ( उज्जैन दक्षिण ) - माननीय उपाध्यक्ष महोदया, मैं मांग संख्या 8,9,36 और 58 का विरोध और कटौती प्रस्ताव का समर्थन करते हुए मैं अपनी बात रखना चाहूंगा.
जिस विषय पर बात हुई है हम कोशिश कर रहे हैं कि इसमें छोटे विषय जुड़ें.
राजस्व इकाई की बात आ रही है तो किसके समय में हुआ,क्या हुआ लेकिन आज राजस्व की बात आई है तो उस पर भी बात करनी ही चाहिये, किसी सरकार की निंदा न करते हुए.
उदाहरण के लिये राजस्व की प्रांत की इकाई के बाद सीधे संभाग की इकाई आती है और संभाग की इकाई के बाद हमारे जिलों की रचना आती है और संभाग की रचना में हमारे पास चंबल,भिंड,मुरैना,श्योपुर और वहीं इन्दौर जैसा संभाग 8-8 जिलों का, उसी प्रकार से उज्जैन और जबलपुर 7-7 जिलों का है.
हमको लगता है कि राजस्व की बात करेंगे तो जिलों के पुनर्गठन करने की आवश्यकता है.
इनकी भौगोलिक सीमा,आबादी, जब तक हम इसको इस दृष्टि से नहीं देखेंगे जैसे हमने आज समाचार पत्रों में पढ़ा कि भोपाल की 3 नयी तहसील बना रहे हैं.
जब आप आगर जैसे जिले को जिसकी खुद की आबादी 6 लाख है तो 30 लाख की आबादी वाला इन्दौर के अन्दर के जिले के टुकड़े करने की आवश्यकता पड़ेगी.
इसी प्रकार से भोपाल और उज्जैन के बारे में भी विचार करने की आवश्यकता पड़ेगी.
जहां तक डिमांड राजनीतिक दृष्टि से होती है और हम उसकी पूर्ति कर देते हैं.
यह राजस्व की दृष्टि से कहीं न कहीं अन्याय होगा.
हमें इस पर विचार करने की जरूरत है.
आप ऐसा पुनर्गठन आयोग आप बनाएं जो जिलों का युक्कियुक्तरण करने के साथ जिसमें संभाग और जिलों को दोबारा विचार करने की जरूरत है ताकि हमारी जो राजस्व की भावना है उस पर ठीक ढंग से काम हो सके.
हमारे पास जो विस्थापित लोग हैं, चाहे बंगाली लोग हों, 1971 में बंगाल से आए हैं, या सिंधी समाज के हों जो 1947 से आये हैं.
जगह-जगह आज तक इनके पट्टों का निराकरण नहीं किया गया है.
अकेले उज्जैन की बात करूं बंगाली कॉलोनी के हमारे लोगों को बंगला बगीचा,नीमच के लोगों को या अन्य जगहों पर जो विस्थापित लोगों को उनके मालिकाना हक के पट्टे दे दिये जायें ताकि उनके लिये बैंक से लोन लेना, मकान बनाना या प्रतिभूति के नाते से व्यापार, व्यवसाय करते हैं तो उसका उपयोग हो जाये.
हमारे यहां अपने खासकर इतना बड़ा विभाग है लेकिन इसका स्वयं का प्रकाशन नहीं है सिर्फ वेबसाईट है जब राजस्व विभाग अपना प्रकाशन नहीं करेगा तो यह कमी है इस पर ध्यान देने की जरूरत है.
पटवारी और गिरदावरों के आवास की प्रक्रिया चालू करके उनको निवास और कार्यालय दोनों की बात सोची गई थी लेकिन यह आज तक लागू नहीं हो पाई.
यह लागू हो पाएगी तो अभी पटवारी शहर में ही रहते हैं गांव में नहीं जाते हैं उन्होंने घर में ही कार्यालय खोल दिये हैं और किसान ढूंढते रहते हैं, भटकते रहते हैं.
जहां पंचायत मुख्यालय तक अगर पटवारी पहुंचाने की बात कर रहे हैं तो आवास पर भी हमको जोर देना चाहिये अगर उचित लगे तो विधायकों से तालमेल करके तो हम अपनी विधायक निधि भी देने को तैयार हैं लेकिन इनका जो मूल क्षेत्र है वहां यह बैठकर काम करेंगे तो बेहतर होगा.
मैं जिस उज्जैन जगह से आता है जहां सिंहस्थ का 12 साल में आयोजन होता है वह उज्जैन के लिये नहीं प्रदेश के लिये नहीं पूरे देश के लिये मान सम्मान का होता है लेकिन दुख के साथ कहना पड़ रहा है कि सिंहस्थ को लेकर राजस्व विभाग ने अपनी व्यवस्थित प्लानिंग नहीं की.
जब सिंहस्थ आता है तो टेम्परेरी रूप से वह 2 महीने के लिये जमीन तो आवंटित करा लेते हैं तो मेरा सुझाव यह है कि ग्वालियर की तर्ज पर जमीन एक्वायर कर लें.
जमीन एक्वायर कर लेंगे तो मेले में जिसको चाहे जहां बिठाओ जो मर्जी आए करो.
इसके अभाव में क्या हो रहा है कि 11 साल 11 महीने वह जमीन उपयोग में नहीं आती है और पक्के निर्माण की अनुमति वहां नहीं मिलती है और मजबूरी में किसान को प्रायवेट कालोनाईजर को या अवैध कालोनाईजर के लिये वह जमीन छोड़ना पड़ती है.
तो बेहतर होगा कि मेला ऐरिया नोटिफाईड हो जायेगा और पर्टिकुलर ऐरिया तय रहेगा और हजारों करोड़ हर 12 साल बाद बेकार जाता है वह व्यवस्थित यदि इन्फ्रास्ट्रक्चर बन जायेगा तो उसका हमको लाभ मिलेगा.
माननीय दिग्विजय सिंह जी की सरकार में 2003 में जिन गरीबों को पट्टे दे दिये गये कम से कम उनको तो कब्जा मिल जाये.
आज तक वह कागज लेकर घूम रहे हैं तो किसी को भी पट्टा दिया जाये तो उसे पट्टे पर उसे काबिज किया जाना चाहिये.
उसका दस्तावेजीकरण व्यवस्थित रूप से तहसीलों में होना चाहिये.
लोग नकली पट्टे बना लेते हैं.
आजकल नया काम चल गया है.
ढाई-ढाई लाख रुपये शहरी क्षेत्र में अनुदान मिलता है तो ऐसे नकली पट्टे मैं उज्जैन में 5 हजार से ज्यादा बता सकता हूं.
चूंकि राजस्व की बात है कि हमारे यहां अगर नकली पट्टे हैं तो पुलिस कार्यवाही होनी चाहिये और जो व्यवस्थित पट्टे की दरकार है तो उदाहरण के लिये उज्जैन में 1971 के बाद नजूल की भूमि पर पट्टे नहीं दिये जा रहे हैं.
हाईकोर्ट का निर्णय हो गया उसके बाद शासन ने कोई निराकरण नहीं किया.
किसी की सरकार रही हो लेकिन गरीबों के ऐसे मसले पर जरूर ध्यान देना चाहिये.
इसी प्रकार से जो जमीन सरकारी पड़ी है और जिन पर प्रोजेक्ट बन रहे हैं.
माडल स्कूल के लिये 12 साल से पैसा दो-दो बार लेप्स हो गया फिर वापस मिला है लेकिन जमीन उज्जैन में नहीं ले पा रहे हैं तो जो सरकारी जमीन है उसका लैण्ड रिकार्ड बनाकर भोपाल से मानीटरिंग हो और प्रापर प्रोजेक्ट पर जाना चाहिये, काम होना चाहिये.
ऐसे ही शासन के जो बनने वाले जैसे खुली जेल की बात परसों आई तो मेरा सुझाव है हमारे जितने भी प्रोजेक्ट हैं जो शासकीय जमीन के अभाव में लटके रहते हैं उसका निराकरण करने के संबंध भी जो दोषी हैं.
जब हम पटवारी को डांटकर जमीन दिखाते हैं तो जमीन मिल जाती है.
मेरा सुझाव प्रदेश के संदर्भ में है.
इसी प्रकार से प्रस्ताव बृजेन्द्र सिंह ने रखा था कि रजिस्ट्री के साथ ही उसका नामांतरण भी आटोमेटिक तरीके से हो जाना चाहिये.
इसी प्रकार से किसान भवन की बात भी बहुत अच्छी है, यह प्रत्येक तहसील में बनेगा तो ज्यादा अच्छा रहेगा. धन्यवाद.
श्री सोहनलाल वाल्मीक (परासिया) - उपाध्यक्ष महोदया, राजस्व विभाग द्वारा जो मांगें प्रस्तुत की गई हैं मांग संख्या 8, 9, 36 और 58 के समर्थन में मैं अपना वक्तव्य रखता हूं और साथ ही साथ ही मैं यह भी कहना चाहता हूं राजस्व विभाग मध्यप्रदेश का एक महत्वपूर्ण विभाग है और मैं समझता हूं कि मध्यप्रदेश में ऐसा कोई व्यक्ति नहीं होगा जिसे इस विभाग की आवश्यकता नहीं होती, कभी न कभी इस विभाग की जरूरत पड़ती है.
जिस तरीके से निश्चित रूप से कांग्रेस की 6 महीने पहले सरकार बनी और सरकार बनने के बाद जिस तरीके से हमारे मंत्री महोदय और माननीय मुख्यमंत्री जी ने जिस गंभीरता से इस विभाग को लेते हुए जो पूरी आम जनता को असुविधा हो रही थी उस असुविधा को दूर करने के लिए जो प्रस्ताव लिये हैं जो निर्देश जारी किये हैं उसके लिए मैं उनको बहुत बहुत धन्यवाद देता हूं कि कहीं न कहीं उनकी तकलीफों को समझते हुए जमीनी स्तर पर जो लोगों को आवश्यकता थी उस आवश्यकता को पूर्ण करने का काम किया है.
सभी राजस्व प्रकरणों के निराकरण के लिए जिस तरीके से कलेक्टर को जवाबदारी सौंपी गई है और विभाग द्वारा जिसके आदेश दिनांक 3.1.19 को जारी किये गये हैं.
यह बहुत जरूर था कि सीधे तौर पर जिलाध्यक्ष इसमें संज्ञान ले और कार्यवाही करें क्योंकि कई नीचे स्तर पर इस तरीके की कार्यवाही नहीं हो पाती थी.
पटवारी की मुख्यालय में उपस्थिति सुनिश्चित करेंगे, यह टप्पा कार्यालय स्थापित करेंगे इसके आदेश भी दिनांक 23.2.19 को जारी कर दिये गये हैं.
मैं धन्यवाद देता हूं मंत्री जी को क्योंकि हम लोग देखते थे पिछले कुछ वर्षों से जिन पटवारियों को जहां की जवाबदारी मिलती जो उनके हल्का होते थे वहां पटवारी कभी मुख्यालय में नहीं मिलते थे और जब मुख्यालय में नहीं मिलते थे तो उस हल्के में जितने भी चाहे वह किसान हो, आम जन हो जब उनके पास में जाते थे तो उनको अनेक कठिनाइयों को सामना करना पड़ता था और उनके काम नहीं हो पाते थे.
मजरे टोलों को राजस्व ग्राम घोषित करने की नीति भी बनाएंगे, जिसके आदेश विभाग के द्वारा दिनांक 23.2.19 को जारी किये गये हैं क्योंकि आप सब जानते हैं कि मजरे टोले हमारे राजस्व ग्राम से नहीं जुड़ने के कारण जो उनके विकास के काम होने चाहिए या शासन, प्रशासन की जब योजना आती थी तो उन योजना का लाभ उन ऐसे टोलों को नहीं मिल पाता था जो राजस्व ग्राम से नहीं जुड़े होते थे.
मगर उसको भी माननीय मंत्री जी ने गंभीरता से समझा एवं जाना है और उसमें एक व्यवस्था एक नीति बनाने जा रहे हैं जो आने वाले समय में इनको विकास की गति मिलेगी और वहां के लोगों को सुविधा मिलेगी.
कृषि भूमि पंजीयन के साथ नामांतरण की स्वतः व्यवस्था लागू की जाएगी यह दिनांक 23.2.19 को इसके भी निर्देश जारी कर दिये गये हैं, यह एक महत्वपूर्ण काम था .
कृषि भूमि के संबंध में हमारे किसान भाइयों को पंजीयन में जो परेशानी होती थी और बार-बार वे पटवारी, तहसीलदार के या कोटवार के चक्कर काटते रहते थे उसमें एक व्यवस्था बनी है तो निश्चित रूप आने वाले समय में राजस्व विभाग के द्वारा से जो काम किये जा रहे हैं यह कांग्रेस सरकार की ही देन है .
मैं इस मौके पर यह जरूर कहना चाहूंगा कि मेरे क्षेत्र की भी कुछ समस्याएं हैं.
कुछ बातें हैं जिन पर माननीय मंत्री महोदय का ध्यान आकर्षित करना चाहता हूं और मैं अपनी बात रखना चाहता हूं सबसे बड़ी गंभीर समस्या यह है पूरे प्रदेश में है.
उपाध्यक्ष महोदय, यह कृषि से भी जुड़ा हुआ मामला है और राजस्व से भी जुड़ा हुआ मामला है.
कि हम लोग देखते हैं कि जिन खेतों में कई वर्षों से जो मार्ग चलते थे और वह मार्ग में जिनकी कुछ जमीन फंस जाती थी तो वह खेतों में जाने के लिए वह मार्ग को रोक देते हैं और उसके चलते कई बार विवाद की स्थिति बनती है और कई बड़े घटनाक्रम भी हुए हैं .
कई लोगों की हत्या भी इससे हो गई है.
हाल में राजस्थान सरकार ने जो एक्ट बनाया है इसका कि जो रास्ता 3 साल से ज्यादा प्रचलित है उस रास्ते को रिकार्ड में दर्ज करते हुए उस रास्ते का निर्माण किया जाए और उसमें आने जाने की खेतों में किसानों की व्यवस्था बनाई जाय तो मैं समझता हूं कि माननीय मंत्री जी इस ओर भी आप थोड़ा-सा एक बार आप जरूर ध्यान दें कि राजस्थान में जिस तरीके से जो प्रस्ताव लिया गया है जो किसानों के खेतों में आने-जाने की व्यवस्था बनाई है जो एक्ट बनाया है वह किसान कल्याण तथा कृषि विकास विभाग और आप दोनों मिलकर इसको बनाने की व्यवस्था बनाएंगे तो निश्चित रूप से किसानों को इसका सीधा-सीधा लाभ होगा.
उपाध्यक्ष महोदया, मेरे विधानसभा क्षेत्र में पटवारियों की बहुत कमियां हैं एक एक पटवारी 3-3, 4-4, 5-5 हल्का देख रहा है और जब एक पटवारी 4-5 हल्का देखेगा तो गांव के लोग जिस हल्के में निवास करते हैं उन सबको भी बहुत ज्यादा दिक्कतों का सामना करना पड़ रहा है तो कहीं न कहीं सरकार इस प्रकार की व्यवस्था बनाए जो पटवारियों की अभी भर्ती हुई है और पटवारी यदि उसमें बढ़ जाएंगे तो निश्चित रूप से जमीनी स्तर पर हम लोगों की व्यवस्था बनाने का काम करेंगे.
उपाध्यक्ष महोदया, आपके माध्यम से माननीय मंत्री जी का ध्यान दिलाना चाहता हूं कि मेरा विधानसभा प्रश्न भी लगा था.
मेरे विधानसभा क्षेत्र में एक ग्राम पंचायत खेसरटो है उसका एक ग्राम रैयदवाड़ी है उस रैयदवाड़ी में बहुत पुराना गांव है लगभग 500 लोग वहां पर निवास करते हैं और वहां पर तीन स्कूल संचालित होते हैं, वहां पर किडजी है, मॉडल स्कूल है और प्राथमिक शाला है अभी हाल में जब न्यायाधीशों के जो वहां बंगले बन रहे थे मकान बन रहे थे तो न्यायाधीश ने 50 साल से जो रास्ता चल रहा था उस रास्ते को बंद कर दिया.
अब वहां लोगों को आवागमन में दिक्कत हो रही है बच्चों को स्कूल जाने में परेशानी होती है तो आपके माध्यम से मैं माननीय मंत्री जी से निवेदन करना चाहता हूं कि अपने भी इसमें संज्ञान लिया है .
आपने भी ध्यान दिया है इसमें जरूर व्यवस्था बनाएं ताकि यहां के लोगों की व्यवस्था बन सके.
एक मेरा महत्वपूर्ण क्षेत्र का मामला है क्योंकि मैं आपको बताना चाहता हूं कि मेरे विधानसभा क्षेत्र कोयला खदानों से जुड़ा हुआ है.
वहां अनेक कोयला खदानें संचालित होती हैं मगर वेस्टर्न कोल्ड फील्ड लिमिटेड ने कई वर्षों से वहां पर लीज पर जमीन लेकर रखी है अब उनकी जो 99 साल की लीज थी वह लीज भी समाप्त हो गई है.
मगर आज भी वहां पर उनका हस्तक्षेप है और उनका अधिकार वहां पर बना हुआ है वह लीज खत्म नहीं होने के कारण आज वहां पर हम न शौचालय बना पाते हैं, न कोई शासकीय योजना को ला पाते हैं यहां एक गंभीर विषय यह बना हुआ है कि हम जिन हितग्राहियों को पात्रता रखते हैं जिनको पट्टा देना चाहिए था आज हम वेस्टर्न कोल्ड फील्ड लिमिटेड की लीज के कारण और उनका आधिपत्य नहीं छोड़ने के कारण हम पट्टे का वितरण भी नहीं कर पा रहे हैं.
यह हमारे लिए एक गंभीर समस्या बनी हुई है .
मैं आपके माध्यम से माननीय मंत्री जी से निवेदन करना चाहूंगा कि आने वाले समय में जो वेस्टर्न कोल्ड फील्ड लिमिटेड की लीज बनी हुई है जो खत्म हो गई है उसको समाप्त करते हुए राज्य शासन उन सभी जमीनों को अपने अधीनस्थ ले ताकि लोगों को सुविधाएं मिल सकें.
उपाध्यक्ष महोदया, आप सभी का बहुत-बहुत धन्यवाद.
2.24 बजे {अध्यक्ष महोदय (श्री नर्मदा प्रसाद प्रजापति (एन. पी. )) पीठासीन हुए.}
श्री देवीलाल धाकड़ (एडवोकेट) (गरोठ) - अध्यक्ष महोदय, मैं मांग संख्या 8, 9, 36 एवं 58 का विरोध और कटौती प्रस्तावों के समर्थन में बोलने के लिए खड़ा हुआ हूं क्योंकि मैं तो पूर्ण सुझाव दूंगा और पहली बार का मैं विधायक हूं इसलिए अपेक्षा करूंगा कि मुझे आप संरक्षण दें.
मेरे विधानसभा क्षेत्र से जिला स्थान 175 कि. मी. और संभाग स्थान 275 कि.
मी. दूर पड़ता है और किसानों के जो प्रकरण कमिश्नरी में और कलेक्टरेट में चलते हैं उसकी दूरी अधिक होने के कारण बहुत परेशानी आती है इसलिए मंदसौर को संभाग और गरोठ को जिला बनाया जाना चाहिए, यह मेरा एक महत्वपूर्ण सुझाव है ताकि किसानों को परेशानी न आए.
दूसरा सुझाव मेरा है कि मेरे विधानसभा क्षेत्र में भानपुरा तहसील के दो गांव खेरखेड़ाभाट और सोजना जो चंबल नदी के कारण गरोठ तहसील के पास में पड़ते हैं .
गरोठ तहसील स्थान की दूरी वहां से केवल 15-20 कि. मी. है और भानपुरा की दूरी 45-50 कि.
मी. है. यह पूरा गरोठ होकर उनको भानपुरा आना पड़ता है.
उन्होंने इसके कारण से मतदान का बहिष्कार भी किया था.
ऐसे दो गांवों को गरोठ तहसील में जोड़ा जाना चाहिए ताकि उनको इन परेशानियों से मुक्ति मिले क्योंकि गरोठ तहसील के पास में वह पड़ते हैं.
भानपुरा तहसील चंबल नदी के कारण घूमकर जाना पड़ता है तो उन दोनों गांवों को गरोठ तहसील में जोड़ा जाना चाहिए.
तीसरा सुझाव मेरा यह है कि बाकी सब बातें राजस्व विभाग की चर्चा में पहले आई हैं इसलिए उनको रिपीट नहीं करूंगा.
मुख्य रूप से जो नामांतरण होते हैं फौती नामांतरण और एक रजिस्ट्री के आधार पर नामांतरण यह सू-मोटो पटवारियों को करना चाहिए और उसके लिए टाइम लिमिट निश्चित करना चाहिए .
नामांतरण करने के बाद में पटवारी उनको रिकॉर्ड में अमल करे और ऋण पुस्तिका किसानों को जाकर देना चाहिए.
यह पूरा काम नहीं करने के कारण किसानों के अधूरे काम करते हैं फिर उनको भटकना पड़ता है.
इसी प्रकार से नक्शे में कई जगहों पर गड़बड़ियां हैं.
मेरे क्षेत्र में डाबला और समधारा दो हल्के ऐसे हैं जिसमें नक्शे में गडबड़ी होने के कारण किसान जो अपनी जिस जमीन पर काश्त कर रहा है जहां पर उसका कब्जा है वह दूसरे के नाम पर है, दूसरे की तीसरे के नाम पर है तीसरे की चौथे के नाम पर है.
किसान यदि सीमांकन का आवेदन करता है तो उसकी जमीन दूसरी जगह बताई जाती है इसलिए उनकी जमीन का नक्शा दुरुस्थ किया जाना चाहिए .
नक्शा दुरुस्थ नहीं होने के कारण किसानों के कई प्रकार के लिटिगेशन उसमें आ रहे हैं.
अभी इस नेशनल हाईवे में एक किसान की जमीन गई और उस जमीन जाने के कारण मुआवजा उसको नहीं मिला क्योंकि नक्शे में उसकी जमीन दूसरी जगह बताई जा रही है जो कि दूसरे के कब्जे में है और इसलिए इन दो हल्कों का नक्शा दुरुस्थ किया जाना चाहिए.
भानपुरा की बहुत समय से यह मांग है किसान बड़े परेशान हो रहे हैं इसलिए नक्शा तुरन्त दुरुस्थ किया जाना चाहिए.
इसी प्रकार से मेरा कहना है कि सीमांकन के प्रकरण के लिए 15 जून आखिरी तारीख होती है लेकिन सीमांकन के प्रकरण का निपटारा समय पर नहीं करते हैं, इसलिए इसकी समय सीमा निश्चित करके उसका क्रियान्वयन ठीक प्रकार से किया जाना चाहिए ताकि किसान परेशान न हों.
अध्यक्ष महोदय बंटवारे के प्रकरण के बारे में कुछ माननीय सदस्यों ने कहा है.
इसमें मुख्य रूप से जो फौती नामांतरण होते हैं उसमें बेटे और बेटियों को पिता की संपत्ति में समान अधिकार होते हैं.
परंतु कई जगह पर क्या होता है कि बेटियां अपना हिस्सा भाई के लिए छोड़ देती हैं.
यदि बेटियां यह शपथ पत्र दे दें कि मेरा हिस्सा पिताजी ने जीवित अवस्था में मुझे नगद में दे दिया था अब भाई के नाम पर करने में मुझे कोई आपत्ति नहीं है तो यह किया जाना चाहिए इसके कारण कई जगह पर परेशानी आती है और कई प्रकार के लेटिगेशन भी होते हैं.
माननीय अध्यक्ष महोदय एक आखिरी निवेदन मैं यह कर रहा हूं कि तहसील कार्यालयों के कारण किसान घूम घूमकर परेशान होता है, लेकिन हम किसान के विकास के लिए कितनी भी नीतियां क्यों नहीं बना लें लेकिन राजस्व न्यायालय के कारण किसान बहुत परेशान होता है उसके जूते घिस जाते हैं चक्कर लगाते लगाते.
इसलिए मेरा कहना है कि तहसील का जो स्टाफ है उसकी समीक्षा होना चाहिेए.
नामांतरण के प्रकरण निश्चित अवधि में पूरा नहीं होगा तो उसके खिलाफ में चाहे वह पटवारी हो, आरआई हो या तहसीलदार हो उसके खिलाफ में कार्यवाही होना चाहिए, उनको समीक्षा करना चाहिए और कार्यालय का रिकार्ड भी दुरूस्त होना चाहिए.
मैं समझता हूं कि यदि समय सीमा भी तय कर दी और यदि ठीक प्रकार से कार्यवाही की तो किसान परेशान नहीं होंगे, बाकी की बातें माननीय सदस्यों ने पहले बताई हैं.
आपने सुना इसके लिए बहुत बहुत धन्यवाद्.
अध्यक्ष महोदय -- संजय यादव जी आपने यह बाद में नाम बढ़वाकर पहुंचाया है, कृपा करके सहयोग करें, मुझे विभागों की मांगें पूरी करना है.
अगर आप लोग नहीं चाहते हैं कि आगे के विभागों की चर्चा में कोई भाग ले तो मुझे कोई दिक्कत नहीं है.
नहीं, मैंने कल स्पष्ट कर दिया था, दोनों दलों से अनुरोध कर लिया था, दोनों दलो ने मुझे प्रामिस कर दिया था.
श्री संजय यादव(बरगी)-- माननीय अध्यक्ष महोदय मेरा निवेदन है कि हमारे क्षेत्र में बरगी ब्लाक है, लेकिन तहसील का पुनर्गठन नहीं हो पाया है, उसको तहसील बनाना है उसका प्रस्ताव भोपाल में लंबित है, उसके लिए मैं माननीय मंत्री जी से अनुरोध करूंगा कि शीघ्र ही बरगी को तहसील बनवा दें.
दूसरा मेरा कहना है कि भगवान राम की नगरी ओरछा में सरकारी भूमि भाजपा के विधायक ने अपनी पत्नी के नाम करवायी है.
जो 15 वर्षों में सरकारी जमीनों को खुर्द-बुर्द किया गया हैं उसमें श्मशान की भूमि पर भी भाजपा के लोगों ने कब्जा करके रखा है.
इसमें मेरा आपसे निवेदन है कि भाजपा के विधायक अनिल जैन ने धोखा धडी करके सरकारी दस्तावेजों में अपनी पत्नी के नाम से जमीन करवा दी है.
श्री हरीशंकर खटीक -- (X X X)
अध्यक्ष महोदय -- मेरी अनुमति के बिना बोल रहे हैं नहीं लिखा जाय.
जो बीच में बोले वह न लिखा जाय.
श्री संजय यादव -- ओरछा के खसरा नंबर 574/2 में से 4800 और 5000 वर्गफीट के दो प्लाट की रजिस्ट्री करवाई गई है.
अपने मित्र की पत्नी के नाम पर इसी खसरा नंबर में 2500 - 2500 हजार वर्ग फीट के दो प्लाट की रजिस्ट्री करवाई है.
विधायक प्रतिनिधि की पत्नी के नाम से 5000 वर्ग का प्लाट खरीदा गया.
खसरा नंबर 249/2 में लगभग 17500 वर्गफीट की रजिस्ट्री करवाई गई यह दोनों खसरा नंबर राजस्व रिकार्ड में सरकारी भूमि पर दर्ज हैं.
श्री नागेन्द्र सिंह(नागौद) --माननीय अध्यक्ष महोदय व्यवस्था का प्रश्न है.
कृपया नियम 251 को देखने का कष्ट करें इसमें स्पष्ट लिखा है कि बोलते समय कोई सदस्य किसी सदस्य के विरूद्ध व्यक्तिगत दोषारोपण नहीं करेगा.
यहां पर एकदम व्यक्तिगत आरोप लगाये जा रहे हैं.
यदि यह आपको करना है तो पहले आपको नोटिस देना चाहिए.
तब ही आप कर सकते हैं इसको विलोपित करने का कष्ट करें.
अध्यक्ष महोदय --अच्छी बात है.
उन्होंने नियम पूरे सदन के संज्ञान में लाये हैं.
दोनों पक्ष के लोग इसका अनुपालन करें. . . . (व्यवधान). . जब मैंने बोल दिया है तो विलोपित हो गया है.
श्री संजय यादव -- ठीक है भाजपा के लोगों ने कब्जा किया है.
श्री विश्वास सारंग -- अध्यक्ष जी यह भी विलोपित करवायें कि भाजपा के लोगों ने
अध्यक्ष महोदय -- कर दिया न भाई.
श्री संजय यादव -- बरगी विधान सभा के अंतर्गत नगर निगम वार्ड 72 में गौंडवाना काल का तालाब है उसमें पिछले 5 सालों में कब्जा करके राजस्व की भूमि को प्राइवेट लोगों ने अपने नाम दर्ज करवा लिया है.
श्री प्रद्युम्न सिंह तोमर --(X X X)
अध्यक्ष महोदय -- इनका नहीं लिखा जायेगा.
आप तो बिल्कुल न बोलें क्योंकि आप मेरा एक काम नहीं कर रहे हैं.
मैं आपको कभी परमिट नहीं करूंगा.
बहुत नाराज हूं मैं आपसे,मैं स्पष्ट बोल रहा हूं, मेरा कुछ मत करिये आप, बैठ जाइये आप.
श्री संजय यादव -- अध्यक्ष महोदय मेरा आपसे निवेदन है कि पूरे गांव में जहां जहां पर सरकारी भूमि है वहां पर बोर्ड लगवाएं जाय ताकि लोगों को पता चल सके कि कौन सी भूमि चरनोई है, कौन सी श्मशान की भूमि है. .
श्रीमती इमरती देवी --(X X X)
अध्यक्ष महोदय -- यह भी नहीं लिखा जायेगा.
आप लोग काम ही ऐसा रहे हैं कितनी बार रिक्वेस्ट करूं मैं.
श्री संजय यादव -- मेरा आपसे निवेदन है कि प्रत्येक गांव को इन 10-15 वर्षों में लूटा गया है उन जमीनों को चिन्हित करवाकर जांच करवाकर प्रत्येक गांव की इंट्री पर नक्शा लगवाया जाय और जो भी भूमि हो चाहे वह श्मशान की भूमि हो या चरनोई की भूमि हो चाहे वह सरकार की जमीन हो उस भूमि पर चिन्हित कर बोर्ड लगवाया जाय.
अध्यक्ष महोदय -- माननीय लक्ष्मण सिंह जी आज कुछ ज्यादा स्मार्ट लग रहे हैं तो मैं चाहता हूं कि वह भी दो मिनट बोलें.
श्री गोविंद सिंह राजपूत -- बहुत अच्छा साहब, कोई विशेष कृपा बरस रही है क्या.
श्री लक्ष्मण सिंह ( चाचौड़ ) -- ऐसा नहीं है मैंने नाम दिया था.
हम एक ही स्कूल के हैं सहपाठी हैं मेरे, हंसी मजाक होती रहती है.
माननीय अध्यक्ष महोदय मैं केवल 2 - 4 मिनट में अपनी बात रखूंगा.
मैं राजस्व विभाग की 8,9,36 और 58 मांग संख्या का समर्थन और कटौती प्रस्तावों का विरोध करता हूं साथ ही कमलनाथ जी को बधाई देता हूं कि इन्होंने सही मंत्री चुना है राजस्व के लिए और गोविंद तुमसे उम्मीद करता हूं कि जितने भूमि घोटाले हुए हैं उन सब भूमि घोटालों को निकालो और सख्ती से राज्व वसूली करो , क्योंकि राजस्व की वसूली सबसे बड़ी चुनौती तुम्हारे और हम सबके सामने है.
क्योंकि 3 हजार करोड़ की कटौती केन्द्र सरकार ने हमारी की है.
उसे कैसे पूरा करें यह चुनौती है.
अध्यक्ष जी मेरे विधान सभा क्षेत्र में एक अद्भुत घोटाला देखा गया है.
उसका मैं यहां पर उल्लेख करना चाहूंगा, आपकी अनुमति से.
एक ग्राम गोपालगड है चाचौड़ा विधान सभा क्षेत्र में सींगनपुर पंचायत में क्या हुआ कि नक्शे में जमीन नहीं है, नम्बर नहीं है, लेकिन कूट रचना करके फर्जी नम्बर डाले गये हैं.
उन फर्जी नम्बरों से केसीसी कार्ड बने हैं और लाखों रूपया आईसीआईसीआई बैंक से निकाला गया है, मैंने इस पर ध्यानाकर्षण भी दिया है.
यह मैंने मेरे 30 - 35 साल के राजनीतिक जीवन में कभी नहीं देखा था.
नम्बर नहीं है, फर्जी नम्बर बनाये गये हैं और खास बात उसमें यह है कि वहां पर एक दलाल थे,अब वह पकड़े गये हैं, वह दलाल पेड़ के नीचे बैठकर 70 हजार रूपये कमीशन लेकर वहीं के वहीं केसीसी कार्ड बनाकर दे रहा है और जो फर्जी कार्ड बनवा रहा है उसको बैंक के अंदर जाने की जरूरत नहीं है, उसका पैसा उसको अपने आप मिल रहा है तो यह एक बहुत बड़ा घोटाला हुआ है.
दूसरी बात के लिए मैं मंत्री जी को धन्यवाद दूंगा.
उन्होंने स्कूल के बच्चों के लिए जो बसें चलती हैं उसके लिए जो सख्त नियम बनाये हैं उन नियमों का सख्ती से पालन हो ऐसी हम उनसे अपेक्षा करते हैं आपने राजस्व आयुक्त की स्थापना में 40 प्रतिशत की वृद्धि की है.
इतनी ज्यादा वृद्धि की है तो यह आयुक्त स्तर पर वृद्धि हुई है जनता से जुड़े हुए जो अधिकारी कर्मचारी हैं वह आयुक्त स्तर के नहीं है, वह पटवारी है तहसीलदार है तो यह आयुक्त स्तर पर आपने जो वृद्धि की है यह क्यों की है इसके क्या कारण हैं यह आप अपने भाषण में बतायेंगे.
मैं अपेक्षा करता हूं कि आप सख्ती से राजस्व वसूली करें, भूमि घोटाले जितने निकाल सकते हो निकालो राजस्व वसूली करो और अपना लक्ष्य पूरा करो, आपके लिए आशीर्वाद है आपके लिए सब उत्साहवर्धक बातें करेंगे.
मैं अध्यक्ष जी को फिर से धन्यवाद देता हूं.
अध्यक्ष महोदय -- मंत्री जी. (कई सदस्यों के खड़े होने पर) जो भी बोलेगा, वह नहीं लिखा जायेगा.
डेढ़ घण्टे की चर्चा नियत है, डेढ़ घण्टे हो गये हैं.
जिनको जो सुझाव देने हैं, वे लिखकर मंत्री जी को दे दीजिये.
मंत्री जी, आप शुरु करिये.
यह आपके नाम तय करने वाले सचेतक तय करें, किनके नाम देने हैं, किनकी आवश्यकता है और किनको बोलना है.
मुझे 4 दिन से सचेतक लोग बुरा बना रहे हैं आप लोगों से.
मैं माफी चाहूंगा.
मंत्री जी, आप बोलिये.
राजस्व एवं परिवहन मंत्री (श्री गोविन्द सिंह राजपूत) -- अध्यक्ष महोदय, सर्वश्री माननीय रामपाल सिंह जी, कमल पटेल जी, बृजेन्द्र सिंह यादव जी, रामलाल मालवीय जी, रामलल्लू वैश्य जी, श्रीमती झूमा सोलंकी जी, मोहन यादव जी, सोहनलाल बाल्मीक जी, देवीलाल धाकड़ जी, संजय यादव जी एवं लक्ष्मण सिंह जी ने अपने विचार हमारे विभाग की मांगों पर रखे.
दो पूर्व राजस्व मंत्री आज हमारे सामने बैठे हैं, उन्होंने भी अच्छे विचार और सुझाव रखे.
अध्यक्ष महोदय, सर्वप्रथम मैं अपनी बात शुरु करना चाहूंगा राजस्व विभाग का सबसे छोटा अमला जो होता है या हम कहें कि राजस्व की नींव का पत्थर है, वह होता है पटवारी और उस पटवारी की बात बार-बार यह सदन में आई है.
यहां तक कि हमारे मुख्यमंत्री जी ने भी जब पिछली सरकार की बात रखी कि उद्योगपति तो आना चाहते थे, लेकिन उद्योगपति और जब उनके लोग आते थे, तो सर्वप्रथम पटवारी के जो काम होते थे, पटवारी को जो सुचारु रुप से काम करना चाहिये, वह शायद उन सरकारों में उतना संभव नहीं हो पाया.
प्रदेश में पटवारियों के वर्तमान में 19 हजार पद स्वीकृत हैं, जिसमें से 9785 पद पूर्व में भरे गये थे.
पटवारियों के 9235 नये पद स्वीकृत किये गये हैं, जिसमें से वर्ष 2018-19 में 8400 पद हमने भर दिये हैं.
शेष पदों पर भरने की कार्यवाही जारी है.
वर्तमान में मध्यप्रदेश में जितने भी हल्के हैं, उन हल्कों में पर्याप्त पटवारी नहीं हैं.
एक एक पटवारी के हाथ में 3-3,4-4 हल्के और कहीं कहीं एक से अधिक हल्कों का चार्ज पटवारियों के पास है.
मैंने राजस्व मंत्री बनने के पहले दिन ही घोषणा की थी कि सबसे पहले हमारी कोशिश होगी कि प्रत्येक हल्के पर हम पटवारी की व्यवस्था करेंगे और हम प्रत्येक हल्के में पटवारी की व्यवस्था करने जा रहे हैं.
यह हमारा वचन भी था और हमारा प्रण भी है.
पटवारी की हमारे कोई सदस्य महोदय शायद मोहन यादव जी बात कर रहे थे.
मैं उनकी बात से सहमत हूं कि पटवारी का कोई ऑफिस नहीं होता.
पटवारी का घर ही उसका ऑफिस होता है और पटवारी को ढूण्ढने के लिये चाहे वह किसान, आम आदमी, आम व्यक्ति हो, वह उसके घर पहुंचता है और पटवारी फिर उसको विभिन्न निगाहों से देखता है कि आ गया, अब कैसे कब काम होगा, भगवान जाने.
तो मैंने इस बात को निश्चित किया है, मैंने मध्यप्रदेश के सारे कलेक्टरों को निर्देश दिये हैं कि पटवारी सप्ताह में दो बार आवश्यक रुप से अपने मुख्यालय में बैठेगा.
इतना ही नहीं. .
श्री अजय विश्नोई -- मंत्री जी, आप सुनिश्चित कैसे करेंगे कि वह दो दिन बैठा वहां पर.
श्री गोविन्द सिंह राजपूत -- अध्यक्ष महोदय, मैं आगे आ रहा हूं.
डॉ. राजेन्द्र पाण्डेय -- उनके लिये एक जीपीएस सिस्टम बनवा दीजिये.
उनको ढूण्ढते रह जाते हैं और वे मिलते ही नहीं हैं.
अध्यक्ष महोदय -- मेरा अनुरोध है कि जब मंत्री जी जवाब दें, वे चुप-चाप सुन रहे थे.
वह बीच में खड़े होकर कुछ नहीं कह रहे थे.
जब मंत्री जी बैठे बैठे सुन रहे थे, वे बीच में टोकाटाकी नहीं कर रहे थे.
हम अच्छी परम्परा डालें, जो पहले से है.
जब मंत्री जी जवाब दें, तो हम न टोकें.
वे धैर्य पूर्वक सुनते हैं, अपन भी धैर्य पूर्वक सुनें.
मंत्री जी, मैं आपको 15 मिनट दे रहा हूं, क्योंकि अकेले पटवारी पर आप गाड़ी अटका दोगे. .
श्री गोविन्द सिंह राजपूत -- अध्यक्ष महोदय, दो विभाग हैं.
थोड़ा संरक्षण चाहूंगा.
अध्यक्ष महोदय -- नहीं वह हो गया, मुझे समय देखना है.
श्री गोविन्द सिंह राजपूत -- अध्यक्ष महोदय, पटवारी बहुत महत्वपूर्ण कड़ी है.
मैं अभी पटवारी पर थोड़ा और बोल रहा हूं कि दो दिन निश्चित किये हैं.
इसके बाद में मैं जल्दी ही अधिकारियों के साथ बैठकर निश्चित करने वाला हूं कि पटवारी के दिन फिक्स होंगे कि वह शुक्रवार और मंगलवार जो भी हम फिक्स करेंगे और दो दिन बैठेगा.
वह न केवल बैठेगा, बल्कि उसका नाम, मोबाइल नम्बर, उसका पद पंचायत के पटल पर भी लिखा जायेगा.
यह हमारे निर्देश जारी होंगे.
इसलिये पटवारियों की समस्या जो आम आदमी को है, वह समाप्त होगी और वह पटवारी ऐसे नहीं अब मॉडर्न पटवारी होंगे.
आधुनिक पटवारी होंगे.
21वीं सदी के कांग्रेस राज्य के पटवारी होंगे, उनको हम लेपटॉप देने वाले हैं.
श्री हरिशंकर खटीक -- (xxx)
अध्यक्ष महोदय -- जो मंत्री जी के जवाब के बीच में बोलें, उनको नहीं लिखा जायेगा.
श्री गोविन्द सिंह राजपूत -- अध्यक्ष महोदय, उनको ई-बस्ता और हम लेपटॉप देने वाले हैं.
हमारे पटवारी अब हर प्रकार के काम करने के लिये न केवल तैयार रहेंगे, बल्कि उनको सुविधा भी देंगे.
राजस्व न्यायालयों के आदेश और क्रियान्वयन के लिये अभी थोड़ी परेशानी होती है.
हमने राजस्व न्यायालयों के आदेश के क्रियान्वयन के लिये बिना प्रकरण रिकार्ड रुम में दाखिल नहीं होंगे.
यदि बंटाकन का आदेश है, तो बिना नक्शा में दर्ज किये एवं खसरा में इंद्राज किये प्रकरण को रिकार्ड रुम में दाखिल नहीं किया जायेगा.
यह व्यवस्था भी हमने की है.
किसी माननीय सदस्य ने सीमांकन की बात उठाई थी.
मैं निश्चित मानता हूं कि सीमांकन में देरी होती है, क्योंकि सीमांकन के लिये उतना पर्याप्त अमला हमारे पास कभी नहीं होता है.
हमने शीघ्र सीमांकन हो, इसके लिये निजी एजेंसियों के लिये भी प्रावधान किया है कि निजी एजेंसी भी सीमांकन, सीमा चिह्नों को निर्मित करके निजी एजेंसी के माध्यम से हम सीमांकन करेंगे.
ग्राम पंचायतों में अभी हम देखते हैं कि एक ग्राम पंचायत है और उसमें तहसील के कई गांव लगे हैं.
एक ग्राम पंचायत में 3 गांव हैं मान लो, तो 3 गांव में 2 गांव इस तहसील में है, एक गांव उस तहसील में है.
हमने व्यवस्था की है कि एक ग्राम पंचायत में तहसील के सारे गांव हो, वह भी हम करने जा रहे हैं.
डायवर्शन की बात हम करें, डायवर्शन से पहले बहुत परेशानियों का सामना हमारे लोगों को करना पड़ा.
हम देखते हैं कि डायवर्शन में केवल फाइल यहां घूम रही है, वहां घूम रही है, टाउन प्लानिंग जा रही है, यहां जा रही है और घूम घूमकर फिर वह हमारे एसडीएम के पास आती थी, हमारे अनुविभागीय अधिकारी के पास आती थी.
हमने डायवर्शन खत्म ही कर दिया.
अब डायवर्शन के लिये किसी व्यक्ति को परेशान होने की आवश्यकता नहीं है.
विभाग द्वारा 172 धारा ही खत्म कर दी गई है.
अब भूस्वामी डायवर्शन का प्रीमियम,भूभाटक स्वयं निर्धारित कर सकेगा.
यह बहुत बड़ी बात है, जो कि हमारे राजस्व विभाग ने आम आदमी की सहुलियत के लिये दी है.
धारा 59 की कार्यवाही के उपरांत पृथक से डायवर्शन करने की आवश्यकता नहीं है.
हमारा पोर्टल रहेगा, आप बटन दबाइये, ऑन लाइन करिये, आपको जहां का डायवर्शन भरना है, वह एप्प द्वारा आपको पता लग जायेगा.
कृषि नामांतरण की बात किसी सदस्य ने की थी.
नामांतरण बंटवारे की कार्यवाही अब एक साथ हो सकेगी.
यह व्यवस्था भी हम करने जा रहे हैं.
इसके लिये पहले दो- दो बार सुनवाई होती थी, यह सुधार हमने किया है.
शायद किसी साथी ने यह बात की थी कि अभी तक हम देखते हैं कि हमारे अगर किसी किसान की जमीन में एक छोटा सा पेड़ खड़ा है, मान लो रास्ता, मेढ़ पर है या किसी ऐसी जगह पर है, जहां वह काटना चाहता है, लेकिन वह काट नहीं सकता, क्योंकि उसको परमीशन लेने की आवश्यकता रहती है.
हमने सुधार किया है, इसके लिये विनियम, नियम तैयार किया है कि वह आराम से बिना परमीशन के अपना पेड़ काट सकता है.
इसके लिये उसको कहीं भी परमीशन लेने की आवश्यकता नहीं है. .
श्री कमल पटेल -- मंत्री जी, आप इसमें क्लीयर करिये कि कौन सा पेड़ काट सकता है.
जो पुराने हो गये हैं, सूख गये हैं.
श्री गोविन्द सिंह राजपूत -- अध्यक्ष महोदय, हर पेड़ नहीं, वह पेड़ जो कब्रिस्तान में हैं, गोठान गोठान में हैं, खलिहान में हैं, बाजार में है और जो रास्ते के 15 मीटर के आस पास हैं, उसकी बात कर रहा हूं.
आरबीसी की बात हमारे पूर्व राजस्व मंत्री जी कर रहे थे.
हमारे रामपाल सिंह जी ने की, हमारे कमल पटेल जी ने की, दोनों पूर्व राजस्व मंत्रियों ने की.
आपने क्या किया, वह छोड़िए, आपके राज में जब तुसार का, पाला का पैसा मिलता था, कहीं 500 रुपये का चैक, कहीं 700 रुपये का चैक, कहीं 1 हजार रुपये का चैक मिलता था.
श्री रामपाल सिंह -- अध्यक्ष महोदय, हजार से कम कहीं नहीं दिया है.
पहले ही घोषणा कर दी थी.
एलान कर दिया था.
. . . (व्यवधान). . .
श्री गोविन्द सिंह राजपूत -- बैठिए तो, हमारी घोषणा सुनिए, हमारी सरकार ने जो किया है, वह सुनिए.
हमारी सरकार ने, हमारे मुख्यमंत्री कमलनाथ जी ने घोषणा की है कि कहीं भी विपदा आए, कहीं प्राकृतिक आपदा, कहीं तुसार, कहीं पाला आए, कोई भी आपदा आए, 5 हजार रुपये से कम किसी को मुआवजा नहीं दिया जाएगा.
(मेजों की थपथपाहट) यह कैबिनेट का निर्णय है.
5 हजार रुपये से ऊपर कितना भी हो, लेकिन न्यूनतम 5 हजार रुपये हम मुआवजा देंगे.
मुझे खुशी इस बात की है कि तीसरे पूर्व राजस्व मंत्री जी भी सदन में आ चुके हैं, हमारे नेता प्रतिपक्ष जी. मुझे बहुत खुशी है कि मैं आज तीन-तीन पूर्व राजस्व मंत्रियों के सामने अपना वक्तव्य दे रहा हूँ.
शायद चौथे नहीं है.
अध्यक्ष महोदय, एक और मुआवजे का हमने प्रावधान किया है.
कहीं नाला फट जाता था, कहीं डैम फट जाता था, कहीं नहर फट जाती थी, अभी तक उसके लिए आरबीसी 6 (4) में मुआवजे का प्रावधान नहीं था.
हमने मुआवजे का प्रावधान किया है.
ऐसी विपत्ती कहीं आती है, उसमें भी हम मुआवजा देंगे.
यह हमने सुधार किया है.
अध्यक्ष महोदय, हमारे एक सदस्य अभी कह रहे थे कि नामांतरण की प्रक्रिया कठिन और जटिल है, उसमें हमने सुधार किया है. . .
नेता प्रतिपक्ष (श्री गोपाल भार्गव) -- माननीय मंत्री जी, आप जानकारी ले लेना अपनी तहसीलों से. . .
अध्यक्ष महोदय -- नेता प्रतिपक्ष जी, मैंने अभी व्यवस्था दी है कि इसमें समय जाया होता है, आखिरी में जब वे समाप्त करें, आप प्रश्न कर लीजिएगा, ताकि बीच में समय जाया न हो.
श्री गोपाल भार्गव -- अध्यक्ष महोदय, तब तो प्रश्नोत्तर हो जाएगा.
अध्यक्ष जी, मेरी सिर्फ इतनी बात है कि मंत्री जी जो आरबीसी 6 (4) का बता रहे हैं कि हमने राशि बढ़ा दी है.
किसी भी जिले में, किसी भी तहसील में पैसा नहीं मिल रहा है.
जबकि आपका इसका ग्लोबल बजट होता है.
मैं यह कह रहा हूँ कि 6-6, 8-8 महीनों से प्रकरण पड़े हुए हैं, बारिश भी शुरू हो गई है.
बारिश में जिनके घर गिर रहे हैं, उनको पैसे नहीं मिल रहे हैं.
इस कारण मैं यह कहना चाहता हूँ कि एक बार आप इसको रिव्यू कर लें, इसको दिखवा लें.
श्री गोविन्द सिंह राजपूत -- अध्यक्ष महोदय, नेता प्रतिपक्ष जी ने जैसा कहा है, हम दिखवा लेंगे.
अध्यक्ष महोदय -- आपके साढ़े 11 मिनट हो गए हैं.
श्री गोविन्द सिंह राजपूत -- अध्यक्ष महोदय, हमारे दो विभाग हैं, हम बड़े विस्तार से. . .
अध्यक्ष महोदय -- मुझे उससे मतलब नहीं है.
यह आपको तय करना है कि कितना आपको हर विभाग पर बोलना है.
श्री गोविन्द सिंह राजपूत -- अध्यक्ष महोदय, ठीक है, कम कर देते हैं.
प्रधानमंत्री किसान सम्मान योजना की बात हमारे आदरणीय रामपाल सिंह जी ने की थी.
अभी तक थोड़ी देर हुई है, मैं मानता हूँ क्योंकि लोकसभा के चुनाव थे और हितग्राहियों की बड़ी बारिकी से छानबीन करनी पड़ती है.
वे भी विभाग के मंत्री रहे हैं, थोड़ा समय लगा, लेकिन 10 हजार परिवारों को हमने पैसा भिजवा दिया है और 13 लाख किसानों को भुगतान के आदेश जारी कर दिए हैं.
यह पैसा पहुँच जाएगा.
माननीय पूर्व मंत्री जी, हमने 50 लाख परिवारों को चिह्नित किया है.
अध्यक्ष महोदय, किसानों को बैंक से ऋण लेने के लिए बंधक दर्ज करने के लिए अभी तक तहसीलों के चक्कर लगाने पड़ते थे.
हमने इसको सरल किया है.
अब किसान बैठे-बैठे ही बंधक ऑनलाइन कर सकता है, यह जवाबदारी हमने बैंकों को दे दी है.
अध्यक्ष महोदय, हमने पदों में इजाफा किया है.
92 नायब तहसीलदारों की पदस्थापना की है.
500 से अधिक नायब तहसीलदारों की भर्ती की है.
सहायक ग्रेड-तीन के हमने 550 पदों की पूर्ति की है.
531 अधिकारियों का हमने अभी चयन किया है.
अध्यक्ष महोदय, प्रदेश के इतिहास में यह पहला मौका है, अभी तक हम सुनते थे कि लोक-अदालतें लगती थीं.
मध्यप्रदेश की पहली सरकार है जिसने राजस्व की लोक-अदालतें अलग से लगवाईं.
ये हमारे मेनिफेस्टो में था, हमारे वचन-पत्र में था और हमारे मुख्यमंत्री जी ने मुख्यमंत्री बनने से पहले कहा था कि राजस्व की लोक-अदालतें लगाओ ताकि लोगों को परेशान न होना पड़े.
हमारा आम आदमी परेशान न हो.
इसमें महीनों-महीने पुराने प्रकरण भी हमने निपटाए हैं.
मैं माननीय पूर्व राजस्व मंत्री जी को बताना चाहता हूँ कि 1,76,342 प्रकरण हमने एक दिन में निपटाए हैं.
यह हमारे विभाग के अधिकारियों की, कर्मचारियों की मेहनत है.
अध्यक्ष महोदय, प्रदेश में भवनों की आवश्यकता है.
इसके लिए हमने अभी 3 अनुविभागीय अधिकारी संयुक्त कार्यालय भवन, 7 अनुविभागीय अधिकारी, 27 संयुक्त तहसीलदार भवन, 75 उप-तहसील कार्यालय भवन, 112 निर्माण कार्यों की प्रशासकीय स्वीकृति दी है, जिनकी लागत 2 करोड़ 45 लाख रुपये है.
अध्यक्ष महोदय, आगामी वित्तीय वर्ष में 6 अनुविभागीय अधिकारी संयुक्त कार्यालय, 75 अनुविभागीय अधिकारी कार्यालय, 45 संयुक्त तहसील कार्यालय भवन भी हम बनाने जा रहे हैं.
अध्यक्ष महोदय, गैर सरकारी संस्थाओं को भूमि आवंटन के लिए भी हम जल्दी ही नीति तैयार करने जा रहे हैं.
भेल की भूमि लगभग 1 हजार एकड़ है, जिसका उपयोग नहीं हो पा रहा है और जो अनुपयोगी पड़ी है.
उसके लिए भी हमने केन्द्र सरकार से मांग की है कि जल्दी ही वह हमको वापस कर दी जाए ताकि लोगों को फायदा हो.
अध्यक्ष महोदय, राजस्व कोर्ट की बात मैं करूंगा.
अभी हमने पटवारियों की बात की, कमिश्नर, कलेक्टर, एसडीएम, तहसीलदार, हम चाहते हैं कि इन सबके लिए भी कोर्ट का दिन निश्चित हो क्योंकि लोग परेशान होते हैं.
लोगों के केस महीनों ही नहीं, सालों तक पेंडिंग रहते हैं.
हम तैयारी कर रहे हैं, हमारी विभाग से चर्चा चल रही है.
जल्दी ही हम ऐसी व्यवस्था बनाने जा रहे हैं कि सारे अधिकारी, कमिश्नर भी लिखेंगे, कलेक्टर भी लिखेंगे, एसडीएम भी लिखेंगे, तहसीलदार भी लिखेंगे कि हम इस दिन कोर्ट चलाएंगे.
वह एक न्यायालय होगा ताकि जनता की यह परेशानी समाप्त हो सके.
अध्यक्ष महोदय, अब मैं थोड़ा परिवहन विभाग पर बोल लूँ, अन्यथा आप मना कर देंगे.
श्री रामलाल मालवीय -- माननीय मंत्री जी, मैंने भैरूगढ़ को नवीन तहसील गठन का निवेदन किया है.
श्री गोविन्द सिंह राजपूत -- मैं थोड़ा जवाब दे दूँ, श्री कमल पटेल जी ने आबादी सर्वे की बात कही थी.
आपने एक गांव में नक्शा एवं रिकार्ड बनवाया था, आपका सुझाव अच्छा है.
हम प्रदेश की समस्त आबादी क्षेत्र के विस्तृत नक्शे एवं रिकार्ड बनाने की योजना बना रहे हैं.
श्री कमल पटेल -- ताकि वे भी व्यवसाय कर सकें, गांव की भी तकदीर और तस्वीर बदल जाए.
श्री गोविन्द सिंह राजपूत -- आपका सुझाव अच्छा है.
हमने उस पर विचार किया है और जल्दी ही हम उसको लागू करने की योजना बना रहे हैं.
अध्यक्ष महोदय, अब मैं परिवहन विभाग पर बोलना चाहता हूँ.
परिवहन विभाग में 300 करोड़ रुपये का लक्ष्य था, जिसे बढ़ाकर हमने इस बार 302 करोड़ रुपये किया है.
सौ प्रतिशत से अधिक लक्ष्य की प्राप्ति की है.
यह वर्ष 2017-18 से 5.30 प्रतिशत अधिक है.
छोटे संव्यवहारों हेतु परिवहन कार्यालय में हमने कैश काउंटर की व्यवस्था की है.
वर्ष 2018-19 में विभाग द्वारा 4,48,632 ड्राइविंग लाइसेंस, 5,67,718 लर्निंग लाइसेंस, 3,25,059 फिटनेस प्रमाण-पत्र, 3,37,025 परमिट एवं 13,75,183 वाहनों का हमने रजिस्ट्रेशन किया है.
कुल 32,30,223 सेवाएं इस बार हमारे विभाग ने आम जनता के लिए प्रदान की हैं.
सीएम हेल्पलाइन में भी हम प्रथम रहे हैं.
हमने वर्ष 2018-19 में 68,894 महिलाओं को लाइसेंस दिए हैं.
अध्यक्ष महोदय, स्कूल बस चेकिंग की बड़ी बात है.
सुप्रीम-कोर्ट की गाइड-लाइन है.
मैंने पहले भी इस बात को कहा था कि बच्चों को लेकर हमारी सरकार चिंतित है.
सरकार संवेदनशील है.
हमारा विभाग चाहता है कि बच्चों की सुरक्षा के साथ कोई भी खिलवाड़ नहीं होना चाहिए.
स्कूल बस चेकिंग के अंतर्गत सीसीटीवी कैमरे न होने से 201 वाहन, जीपीएस न लगे 201 वाहन, ओवरलोड से 430 वाहन, एसएलडी न होने पर 214 वाहनों का हमारे विभाग ने चालान किया है.
स्कूल बस चेकिंग अभियान के दौरान कुल 10,200 बसों का हमने निरीक्षण किया, कुछ का चालान भी किया है.
. . (व्यवधान) ..
श्री कमल पटेल -- जिन पर हाई कोर्ट, सुप्रीम कोर्ट का निर्णय है, वे कितने पकड़े और वे पकड़ाओ और जो 4-4 फूट के मेड़ लगा रखी है, उसको कटवाओ.
श्री गोविन्द सिंह राजपूत -- धन्यवाद, आपकी बात पर विचार कर रहे हैं.
अध्यक्ष महोदय, ग्वालियर मेला हुआ, परम्परागत मेला था, बहुत बड़ा मेला था, इसमें हमारे विभाग ने 50 प्रतिशत की छूट दी, इससे हजारों लोगों को फायदा हुआ.
पर्यावरण की दृष्ट से जो बैटरी चलित वाहन हैं, 500 से अधिक ई-रिक्शा हैं.
जो हमने पंजीकृत किये हैं.
प्रदेश के प्रमुख शहर भोपाल, इन्दौर, सागर, जबलपुर, उज्जैन उनको हमने छोटे शहरों से जोड़ा है और वहां नॉन स्टॉप बसें चलवाई हैं.
यह व्यवस्था हमने चालू करवाई है.
इसके लिये हमने 209 परमिट जारी किये हैं.
अध्यक्ष महोदय, ग्रामीण क्षेत्रों को शहर से जोड़ना यह हमारे वचन पत्र में था.
इसके लिये हमने 1,880 ग्रामीण मार्गों को सूत्रीकृत की जाकर 25,902 परमिट जारी किये हैं, ताकि ग्रामीण जनता को कोई परेशानी न हो और ग्रामीण लोग शहरों में आराम से आवागमन कर सकें.
कृषि के यंत्र ट्रेक्टर, हार्वेस्टर के लिये हम तीन वर्ष की अवधि के लिये जो रियायत देते थे, उसको हमने दो वर्ष के लिये और बढ़ा दिया है.
छात्राओं के लिये हमारी बच्चियां जो स्कूल, कॉलेज में पढ़ती हैं, उनके लिये हमने फरवरी 2019 में 25,000 लायसेंस अभी तक फ्री दिये हैं और यह प्रक्रिया हमारी जारी है और छात्राओं के लिये जारी रहेगी.
ड्रायविंग लायसेंस की प्रक्रिया को हमने सरल किया है.
निजी बसों में महिलाओं की पूर्ण सुरक्षा की जवाबदारी हो, इसके लिये हमने परमिट की शर्तों में प्रावधान किया है कि बस मालिक की जवाबदारी है कि हमारी महिलायें सुरक्षित हों.
इसके लिये आप भी उतने ही जवाबदार हैं जितनी कि वह स्वयं.
अध्यक्ष महोदय, प्रदेश में अधिक ग्रामों शहरों में परिवहन व्यवस्था हेतु हमने 13,559 मार्गों को स्वीकृत किया है, जिसमें 1,838 मार्ग सिर्फ ग्रामीण क्षेत्र में आ रहे हैं.
हमारे विभाग की तरफ से हम चाहते हैं कि आगे हमारी योजनायें ऐसी हों कि प्रदेश में संचालित वाहनों की सुरक्षा हेतु हम कुछ विशेष उपाय करें.
फिटनेस हेतु बड़े शहरों में ऑटोमैटिक ट्रैक की हम स्थापना करने जा रहे हैं.
बिना पीयूसी टेस्ट के फिटनेस प्रमाण पत्र जारी नहीं किये जायेंगे, यह हमने आदेश जारी कर दिया है.
बिना मानक स्पीड गवर्नर के फिटनेस जारी नहीं किये जायेंगे.
प्रदेश में अवैध परिवहन का संचालन रोकने के लिये मोटर कराधान अधिनियम में संशोधन कर हमने 4 गुना पेनाल्टी तय की है.
शराब पीकर चलने वालों के लिये और नियम तोड़ने वालों के लिये हमने जांच का कड़ाई से पालन किया है और 19,061 वाहन चालकों के लायसेंस हमने अभी तक निरस्त किये हैं.
शराब पीने वाले व्यक्ति सचेत हो गये हैं और डरने की शुरुआत उनमें हो चुकी है.
दिव्यांगों को 50 प्रतिशत की छूट दी जायेगी और दिव्यांगों के लिये बस में सीट की व्यवस्था हमने अलग से की है.
नेता प्रतिपक्ष (श्री गोपाल भार्गव) - अध्यक्ष महोदय, मंत्री जी, यह आप पढ़ जरूर रहे हैं, लेकिन एक बार व्यावहारिक रूप से जानकारी ले लें, कितने दिव्यांगों को सीट दी रही हैं ?
कितने वृद्धों को दी जा रही हैं ?
कितनी महिलाओं को दी जा रही हैं ?
पहले जब हमारा सड़क परिवहन निगम था, तो अनेक प्रकार की व्यवस्थाएं विधायकों सहित और भी लोगों के लिये होती थीं.
फ्रीडम फाइटर्स के लिये भी होती थी.
लेकिन अब प्रायवेटायजेशन होने के कारण और सड़क परिवहन निगम बंद होने के कारण यह सारी समस्यायें आयी हैं.
दूसरा, मैं मुख्य रूप से आपका ध्यान आकर्षित करना चाहता हूं कि जो आपके मुनाफे के बस रूट हैं, उन पर तो खूब धड़ाधड़ बसें परमिट लेती हैं, लेकिन मैं लोक परिवहन में मानकर चलता हूं कि यदि घाटा भी होता हो, लेकिन हमें शासकीय व्यवस्था के अंतर्गत लोक परिवहन भी करना चाहिये.
मैं आपको एक सुझाव दे रहा हूं कि जो रूट घाटे के हैं वहां पर लोग परमिट नहीं लेते हैं.
पहले जब सड़क परिवहन निगम था, तो वहां पर बसें चला करती थीं.
भले ही वह खाली चलें, कम यात्री चलें, घाटे में चलें, लेकिन वह चला करती थीं.
आप इस तरह की व्यवस्था करें जिससे ऐसे मार्ग पर जहां पर बहुत ज्यादा यात्री नहीं मिलते हैं, लेकिन लोगों को परिवहन की आवश्यकता तो है, नहीं तो फिर वे टूटे टेम्पों में बैठते हैं और एक्सीडेंट होते हैं.
श्री गोविंद सिंह राजपूत - अध्यक्ष महोदय, नेता प्रतिपक्ष के जो सुझाव हैं, हमारे वचन पत्र में था कि हम ग्रामीण परिवहन नीति को बढ़ावा देंगे और माननीय नेता प्रतिपक्ष से मैं कहना चाहूंगा कि हम नीति बना रहे हैं कि जिन रोडों पर ट्रैफिक है, उनके ही परमिट देंगे, लेकिन साथ-साथ हम यह कहेंगे कि कुछ उस रोड पर भी लें जिसमें आपको लॉस न हो, कम लॉस हो, लेकिन आपको बस वहां चलानी पड़ेगी.
यह व्यवस्था हमने की है.
श्री गोपाल भार्गव - अध्यक्ष महोदय, यह स्वागत योग्य है.
यदि आप ऐसी नीति बना देंगे कि कोई बड़ा आपरेटर है, उसकी 10 बसें हैं, तो कम से कम दो बसें ऐसी रूट पर चलायेगा जहां पर बहुत ज्यादा मुनाफा न हो.
अध्यक्ष महोदय - चलिये, आप दोनों को धन्यवाद.
श्री गोविंद सिंह राजपूत - अध्यक्ष महोदय, दो मिनट.
बहुस सारा है, लेकिन मैं आखिरी बात बोल देता हूं.
मध्यप्रदेश में 52 जिले हैं.
सारे 52 जिलों में हम एयर कंडीशन वॉल्बो बस चलाने की शुरुआत करने वाले हैं, जिसमें दो जिले हमने चिह्नित कर लिये हैं.
वहां अगले महीने से पायलट कार्य योजना के रूप में चालू हो जायेंगी.
वह है सागर और छिंदवाड़ा.
सारे मध्यप्रदेश के 52 जिलों में आने वाले महीनों में यह सेवा शुरू हो जायेगी.
अध्यक्ष महोदय - मंत्री जी, सागर और छिंदवाड़ा के बीच में नरसिंहपुर भी आता है.
श्री गोविंद सिंह राजपूत - अध्यक्ष महोदय, व्हाया नरसिंहपुर निकलेंगे.
अध्यक्ष महोदय - नहीं, व्हाया क्यों निकलेंगे ?
बीच में से निकलेंगे.
श्री गोविंद सिंह राजपूत - अध्यक्ष महोदय, 52 जिलों में पहली बार है, जो आधुनिक बसें हैं, वॉल्बो हाईटेक, जो आप सारे लोगों को ले जायेंगी, ताकि मध्यप्रदेश में यातायात परिवहन की दृष्टि से लोगों को लगे कि वह बस में जा रहे हैं या बस के ऊपर प्लेन में बैठकर जा रहे हैं.
यह सुविधा भी हमारा विभाग आपको जल्दी देने वाला है.
अध्यक्ष महोदय, आपका बहुत-बहुत धन्यवाद.
श्री रामलाल मालवीय (घट्टिया) - अध्यक्ष महोदय, माननीय मंत्री जी मैंने अपने यहां नवीन तहसील भैरोगढ़ का गठन करने के लिये आपसे निवेदन किया था.
उज्जैन एक धार्मिक नगरी है.
अत: वहां भैरोगढ़ नवीन तहसील गठित की जावे.
श्री गोविंद सिंह राजपूत - अध्यक्ष महोदय, माननीय सदस्य ने जो सुझाव दिया है, उस सुझाव पर जल्दी हम विचार करेंगे और आपका काम पूरा करेंगे.
श्री रामलाल मालवीय - अध्यक्ष महोदय, धन्यवाद.
अध्यक्ष महोदय - मंत्री जी, ट्रेक्टर-ट्रॉलियों के आप रजिस्ट्रेशन करते हैं, लेकिन ट्रेक्टर-ट्रॉलियों के निर्माताओं को रजिस्ट्रेशन करने के पहले आरटीओ द्वारा उनको हिदायत दी जाये कि अगर वह रीफ्लेक्टर वाले . . .
श्री गोविंद सिंह राजपूत - अध्यक्ष महोदय, मैं बीच में क्षमा चाहता हूं, चूंकि आपका आदेश इतना जल्दी होता है कि बहुत सारी चीजें मैं बोल नहीं पाया.
मैं आपकी भावनाओं से न केवल सहमत हूं बल्कि आपका आदेश सर ऑंखों पर.
मैं जानता हूं मानवीय दृष्टि से कि बहुत सारे एक्सीडेंट मैंने देखे हैं कि जो ट्रेक्टर-ट्रॉली में रेडियम नहीं लगा होता है, उसके चक्कर में कई मोटरसाइकिलें, जीप से अधिकांश एक्सीडेंट हर शहर में होते हैं.
मैंने निर्देश जारी किये हैं और जल्दी से जल्दी हमारा विभाग सारे मध्यप्रदेश के, इसमें समय लगेगा, हमको व्यवस्था करनी पड़ेगी, पर हम इस दिशा में न केवल सोच रहे हैं बल्कि जल्दी कदम उठा रहे हैं कि हर ट्रॉली के पीछे वह रेडियम पट्टा चिपक जाये ताकि उसके रीफ्लेक्शन से हमारे एक्सीडेंट कम हों.
श्री अजय विश्नोई - अध्यक्ष महोदय, उसके अकेले से काम नहीं चलेगा मंत्री जी, वह जो रीफ्लेक्टर का ट्राइंगल वाला बनता है न, ट्राइंगल लगवाइये.
अध्यक्ष महोदय - विश्नोई जी, मैं अनुरोध दूसरा कर रहा था.
सिर्फ रेडियम की पट्टी नहीं, वह तो निकल जाते हैं.
जो ट्रकों के पीछे गोल वाले आते थे, जिसमें रेडियम इनबिल्ट रहता था और उसको स्क्रू से कस दिया जाता था, मंत्री जी, वह लंबे समय चलते हैं.
मैं उस व्यवस्था की कह रहा हूं.
आप ट्रॉली का रजिस्ट्रेशन करिये, लेकिन उसके पहले आपके आरटीओ का कर्मचारी चेक कर ले कि वह चीज लगी है, तभी आप उसको लायसेंस दें, ऐसी मेरी सोच है.
मैं पहले कटौती प्रस्तावों पर मत लूंगा.
प्रश्न यह है कि मांग संख्या 8, 9, 36 एवं 58 पर प्रस्तुत कटौती प्रस्ताव स्वीकृत किये जाएं ?
कटौती प्रस्ताव अस्वीकृत हुए.
अब मैं मांगों पर मत लूंगा.
मांग संख्या 14 पशुपालन
मांग संख्या 16 मछुआ कल्याण तथा मत्स्य विकास.
पशुपालन मंत्री (श्री लाखन सिंह यादव)-- माननीय अध्यक्ष महोदय,
अध्यक्ष महोदय-- उपस्थित सदस्यों के कटौती प्रस्ताव प्रस्तुत हुए.
अब मांगों और कटौती प्रस्तावों पर एक साथ चर्चा शुरू होगी.
श्री ओमप्रकाश सखलेचा(जावद)-- माननीय अध्यक्ष महोदय, मैं मांग संख्या 14 के कटौती प्रस्ताव के पक्ष में एवं मांग के विरोध में अपना वक्तव्य देने के लिए खड़ा हुआ हूँ.
मैं पहले थोड़ा सा कुछ महत्वपूर्ण बिन्दुओं पर ध्यान दिलाना चाहता हूँ.
यह सच है कि 130 करोड़ रुपये का आपने गायों के लिए, गौशालाओं के लिए, प्रावधान किया.
लेकिन साथ ही इस विषय पर कहीं चर्चा नहीं आई कि कहाँ से वह, कितनी जगह, कैसे करेंगे.
पहले बोला हर पंचायत में फिर बात आ गई, हर विकासखण्ड में, ये कम करना और इसके पीछे क्या कारण हैं, उस पर मैं बाद में आऊँगा.
मैं आपको धन्यवाद सिर्फ इस बात के लिए देता हूँ कि भले ही देर से सोचना शुरू किया, पशुधन के लिए सोचना शुरू किया.
कोई जमाना था, मैंने बचपन में सुना था, मेरे दादाजी कहते थे कि किसी व्यक्ति का आंकलन, उसके परिवार में कितना पशुधन है उससे उसके परिवार का आंकलन होता था.
एक समय वह भी था जब 2003 में भाजपा की सरकार आई तो मात्र 197 ग्राम प्रति व्यक्ति आपके मध्यप्रदेश में दूध का उत्पादन होता था.
आज हम 505 ग्राम तक लेकर आए हैं, पिछले 15 वर्षों में.
लेकिन अभी यह बहुत ही दूर है क्योंकि अगर मैं बात करूँ पंजाब की, तो पंजाब में अभी भी प्रति व्यक्ति 962 ग्राम दूध का उत्पादन है.
अगर मैं बात करूँ हरियाणा की तो वहाँ 632 ग्राम है.
हम अभी उससे बहुत पीछे हैं.
अगर मैं अंतर्राष्ट्रीय स्तर पर बात करूँ तो न्यूज़ीलैण्ड में 1 किलो 200 ग्राम प्रति व्यक्ति के हिसाब से दूध का उत्पादन है.
अगर मैं जापान की बात करूँ जहाँ बहुत कम पशु हैं, अगर मैं वहाँ की बात करूँ तो वहाँ पर भी 450 ग्राम से ज्यादा प्रति व्यक्ति दूध का आंकलन है.
उन्होंने इस दूध की कमी के लिए सोयाबीन से टोफू के माध्यम से उस सोयाबीन को हमारे यहाँ तो हम पका कर सिर्फ तेल निकालने के लिए ज्यादा उपयोग करते हैं.
उन्होंने कच्चे सोयाबीन से दूध और कई प्रोटीन, हाईएस्ट प्रोटीन के कारण उसको बनाकर देखा.
यहाँ मैं आपका विरोध इसलिए करने के लिए खड़ा हुआ हूँ कि आपने इसमें कहीं हमें यह नहीं बताया कि आप कैसे और क्या भविष्य की कौनसी योजना से कैसे करेंगे?
आपको विरासत में सेक्स सीमन लैब आपको तैयार मिली.
आपको भ्रूण तैयार करके दिया.
मैंने आपके बजट का पूरा एक एक वाक्य पढ़ा.
अध्यक्ष महोदय, कहीं पर भी हम अगर इन गौशालाओं को पुरानी अनुपयोगी गायों को, अगर हम एज़ कैरियर के रूप में यूज़ करें क्योंकि सेक्स सीमन से पशु का केवल वन पार्ट आफ हैल्थ सुधरेगा.
लेकिन अगर हम भ्रूण का प्रत्यारोपण करके कैरियर के रूप में अगर उन गायों का उपयोग करेंगे तो कहीं न कहीं हमारी नस्ल सुधार में बहुत बड़ा परिवर्तन आएगा.
अगर नस्ल सुधार ठीक होगी, आउटपुट बढ़ेगा तो ही प्रदेश स्वस्थ रहेगा.
जैसे शिक्षा, टेक्नालॉजी, ये मूलभूत विषय हैं, उससे भी ज्यादा मूलभूत विषय दूध है.
मैं उस बात पर चर्चा करके अपना समय बर्बाद नहीं करना चाहता हूँ कि कहाँ दूध मिलावटी है, कहाँ उसकी क्वालिटी के बारे में आपके पास स्टेंडर्रायजेशन के लिए क्या पैटर्न है, कहाँ आपने लैब लगाकर क्या किया.
मैं सिर्फ यह बात करना चाहता हूँ कि क्या हम इन आने वाली जो आप गौशालाएँ बना रहे हैं इनको कमर्शियल वायबल बनाने के लिए क्या इस दिशा में सोच सकते हैं?
कि वहाँ पर जो अनुपयोगी गाएँ हैं उनको कैरियर के रूप में यूज़ करके उनसे प्रोडक्शन बढाएँ.
अच्छी नस्ल की गाएँ करें और यह दुनिया में हो रहा है.
मैं उस इतिहास में थोड़ा सा और ध्यान दिलाना चाहता हूँ.
मात्र पाँच सौ गिर नस्ल की गाएँ शुरू में ब्राज़ील को गई थीं, मात्र पाँच सौ, एक गई थी बड़ौदा से और दूसरी गई थी राजकोट से, मतलब कुछ कुछ, इन दो स्थानों से गाएँ गईं और 50-100 साल का कुल कार्यकाल है. . . .
3.11 बजे
अध्यक्षीय व्यवस्था.
सदन में किसी भी वक्ता द्वारा भाषण दिए जाने के दौरान उनके सम्मुख से सिर झुकाकर निकलने संबंधी.
अध्यक्ष महोदय-- (माननीय सदस्य श्री सुनील जी सराफ द्वारा श्री ओमप्रकाश जी सखलेचा के समक्ष से निकलने पर) सुनील सराफ जी, ध्यान रखिए जब कोई वक्ता बोलें उनके सामने से आप निकल रहे हैं तो अपना सिर नीचे झुका लीजिए ताकि बोलने वाले और सुनने वाले के बीच में आप न आएँ.
यह एक परंपरा पहले से है, ध्यान रखिए.
श्री सुनील सराफ-- अध्यक्ष महोदय, जी हाँ.
3.12 बजे
{सभापति महोदय (श्री बिसाहूलाल सिंह)पीठासीन हुए.}
श्री ओमप्रकाश सखलेचा-- माननीय सभापति महोदय, मैं बता रहा था उन्होंने पाँच सौ गायों से कैसे इतना उत्पादन बढ़ाया.
आज वहाँ से आप करोड़ों का बैल खरीद रहे हैं.
क्यों न हम खुद कर सकते हैं.
हमारे प्रदेश में क्या कमी है.
एंड डी. पर, मैं आपका बजट देख रहा था तो मुझे बड़ा आश्चर्य हुआ कि आपके बजट में तनख्वाहें कम करने जैसे विषय पर भी फण्ड में बहुत कटौती की हुई है.
अगर मैं आपकी बात देखूँ तो आपने वेजेस कम करने के लिए प्रावधान किया हुआ है.
इसमें कई हेड में आपने कटौती की हुई है.
सभापति महोदय, पशुधन विकास आपका हेड नंबर 106, आपका पिछले साल 19 करोड़ 64 लाख था, आपने 13 करोड़ 38 लाख कर दिया.
चारा तथा चारागाह विकास का 13 करोड़ 70 लाख था, आपने उसे कम करके 11 करोड़ कर दिया.
आपके विस्तार प्रशिक्षण में 32 करोड़ 28 लाख था, उसे 19 करोड़ 13 लाख कर दिया.
स्टाफ की कमी में आपने दूध उत्पादन एवं अधोसंरचना 451 करोड़ था उसे कम करके 195 करोड़ कर दिया.
मेरी समझ में नहीं आ रहा, आप स्टाफ की कमी कर रहे हैं, वहाँ डॉक्टर्स की कमी है, उसके बारे में आप नहीं सोच पा रहे हैं.
आपके पास अन्य स्टाफ की कमी है अगर मैं ए. व्ही. एफ. ओ. की बात करूँ हर जगह, हर गाँव में, इसकी समस्या है उनको बढ़ाने के बजाय कम करने का मैंने अपने जीवन में पहली बार बजट देखा है.
आप क्या चाहते हैं?
सरकार क्या चाहती है?
सिर्फ राजनीतिक वाक्य का उपयोग करने के लिए कि हम गौशालाएँ खोलेंगे वहाँ से स्टाफ हटा देंगे, हम वहाँ पर गौसेवकों को हटा देंगे. ए. व्ही. एफ. ओ. को हटा देंगे.
डॉक्टर्स को हटा देंगे.
हम एंबुलेंस की व्यवस्था नहीं करेंगे.
हम सब बस सिर्फ गौ सेवा के लिए नाम डाल कर हम उसे खोलने का प्रयोग करेंगे.
सभापति महोदय-- माननीय सखलेचा जी, आपके दल को 26 मिनिट हैं और काँग्रेस वालों को 23 मिनिट और आपके यहाँ 8 सदस्यों को बोलना है इसलिए निवेदन है कि समय का ध्यान रखें.
श्री ओमप्रकाश सखलेचा--सभापति महोदय, आप जब बोल देंगे मैं उसी क्षण बैठ जाउंगा.
मेरी एक आदत है जब बोलते हैं मैं बैठ जाता हूँ.
अगर आपको लगता है कि मैं कोई उपयोगी बात कर रहा हूँ.
सभापति महोदय--आप उपयोगी बात कर रहे हैं.
आपके दल से आठ लोगों को बोलना है.
श्री ओमप्रकाश सखलेचा--सभापति महोदय, मुझे एक बात बोल लेने दीजिएगा.
अगर आप यह समझते हैं कि प्रदेश के हित के लिए यह सब अलग-अलग दृष्टिकोण माननीय मंत्री जी और सरकार के ध्यान में आए जिससे वे चिन्तन करके प्रदेश को सुधारना चाहें तो उसमें उनको मौका रहे, तो आप समय दीजिए.
अगर आपको लगता है कि हमें ग्रामीण विकास में, पशुधन में विकास नहीं करना है, हमें कुछ नहीं करना तो आप बोल दीजिए हम बैठ जाएंगे.
सभापति महोदय--बैठने की बात नहीं है, आप अपने सुझाव लिखित में भी दे सकते हैं क्योंकि 8 सदस्यों को और बोलना है, आपके दल को 26 मिनट मिले हैं.
श्री ओमप्रकाश सखलेचा--माननीय सभापति महोदय, लिखकर देने के लिए जावद से 450 किलोमीटर दूर से चलकर यहां आकर इस सदन में चार घंटे बैठकर अपने समय का इंतजार करने के लिए हम नहीं आते हैं.
हमें बड़े दुख के साथ यह कहना पड़ रहा है कि यह जो समय की सीमा है अगर पहले वक्ता के लिए भी आप रखेंगे तो आप बंद कर दीजिए मुझे कोई तकलीफ नहीं है.
आप जब इशारा करेंगे मैं बैठ जाऊंगा.
श्री लक्ष्मण सिंह--समय की सीमा सब के लिए है, आपके सदस्यों के लिए भी हमारे सदस्यों के लिए भी है.
सभापति महोदय--आप दो मिनट में अपनी बात रख दें.
श्री ओमप्रकाश सखलेचा-- दो मिनट बोला है, मैं दो मिनट में अपनी बात समाप्त करने की कोशिश करूंगा.
अनुसंधान व तकनीक को साथ मिलाकर एक जिले में हम एक गौशाला ऐसी बना सकें जिसमें सभी साधन, तकनीक का उपयोग हो सके.
क्या हम इस बारे में विचार कर सकते हैं.
क्या हम इस विषय में सोच सकते हैं.
श्री लक्ष्मण सिंह--सभापति जी आपने व्यवस्था दे दी है.
संसदीय प्रणाली में एक व्यवस्था है कि समय की कमी के कारण यदि कोई सदस्य अपना भाषण पूरा न कर पाए तो शेष भाषण वह पटल पर रख सकता है.
माननीय से निवेदन है कि आप शेष भाषण पटल पर रख दीजिए और भी सदस्य हैं बोलने वाले.
सभापति महोदय--अब आप समाप्त करिए.
श्री ओमप्रकाश सखलेचा--माननीय सभापति जी धन्यवाद.
आपकी राजनीति की योजना का आप राजनैतिक फायदा लें देश के ग्रामीण, पशुपालकों, ग्राम में पशुओं का जो भी ट्रेंड स्टाफ है, डॉक्टरों को भर्ती न करना चाहें मत करिए, शासन आपका है.
हमारा काम सिर्फ सुझाव देना था.
हमने अपना सुझाव रख दिया.
आपने समय दिया उसके लिए बहुत-बहुत धन्यवाद.
मुझे यह भी बताया गया था कि प्रथम वक्ता को 15 मिनट का समय दिया जाएगा उसका आपने हमें मौका नहीं दिया इस बात के दुख के साथ मैं अपनी बात समाप्त करता हूँ.
श्री लक्ष्मण सिंह (चाचौड़ा)--माननीय सभापति महोदय, मैं मांग संख्या 14 एवं 16 का समर्थन करता हूँ.
उन हजारों, लाखों, करोड़ों पशु पालकों को
हाथ जोड़कर प्रणाम करता हूँ जिनके प्रयास से आज मध्यप्रदेश देश में दुग्ध उत्पादन में तीसरे स्थान पर है.
14.71 मिलियन टन दुग्ध का उत्पादन हमारे पशु पालक कर रहे हैं.
प्रदेश की 70 प्रतिशत आबादी पशु पालन के कार्य में संलग्न है.
विशेषकर महिलाएं इस कार्य में ज्यादा संलग्न हैं.
महिलाओं के समूह बहुत अच्छा काम कर रहे हैं उनको सहायता की आवश्यकता है.
समर्थन के साथ-साथ कुछ सुझाव भी देना चाहूँगा.
माननीय मंत्री जी मेरे सामने दो प्रतिवेदन हैं जो आपने पटल पर रखे हैं.
एक प्रशासनिक प्रतिवेदन है जो लगभग 70 पेज का है और एक प्रतिवेदन हितग्राहीमूलक योजनाओं का है जो केवल 13 पेज का है.
इसमें परिवर्तन लाना होगा.
प्रशासनिक व्यय कम करिए और हितग्राहीमूलक योजनाओं को ज्यादा चलाने की आवश्यकता है.
अभी परसों मुख्यमंत्री जी ने बड़ी अच्छी बात कही कि हम विजन की बात करें और आंकड़ों की कम करें.
श्री ओमप्रकाश सखलेचा--मैं भी शायद विजन की ही बात कर रहा था.
श्री लक्ष्मण सिंह--मैं भी विजन की बात कर रहा हूँ, आप ही की बात आगे ले जा रहा हूँ.
उन्होंने विजन की बात कही, ऐसे मुख्यमंत्री को आप लोग धमकाते हैं और इन गीदड़ भपकियों से डरने वाला कौन है.
कमलनाथ जी तो छोड़िए कई चुनौतियाँ उनके सामने आई हैं वे कभी डरे नहीं हैं.
कांग्रेस का एक कार्यकर्ता तक आपकी इन धमकियों से नहीं डरता है.
(मेजों की थपथपाहट) मैं आशा करता हूँ कि प्रदेश में एक स्वच्छ राजनीतिक वातावरण बनाने के लिए आइए हम सब मिलकर इन बातों से ऊपर उठकर काम करें तो बहुत अच्छा होगा.
मैं उनसे अनुरोध करूंगा और मंत्री जी आपसे भी कहूंगा कि इस क्षेत्र में प्रायवेट इनवेस्टमेंट लाइए, कॉर्पोरेट से कहिए कि वे इसमें इनवेस्ट करें.
यह क्षेत्र ऐसा है कि इसमें यदि हमने अच्छा काम किया तो बहुत सारी बेरोजगारी की समस्या, गांव से रोजगार के लिए जो पलायन होता है उसे हम रोक पाएंगे.
प्रदेश में केवल तीन सरकारी वेटनरी कॉलेज हैं और मांग बहुत ज्यादा है.
वेटनरी डॉक्टर्स की कमी की वजह से संक्रमण के रोग फैल रहे हैं बहुत सारे पशुओं की मौत हो रही है.
इसलिए इस क्षेत्र में वेटनरी कॉलेज खोलने की संख्या बढ़ाएं.
कार्पोरेट सेक्टर केवल 9 प्रतिशत रोजगार देता है.
बाकी क्षेत्र जैसे कृषि, पशु पालन, लघु उद्योग, मध्यम उद्योग लगभग 85-90 प्रतिशत रोजगार देते हैं.
मध्यप्रदेश का बड़ा अनूठा उदाहरण मैं आपको बताता हूँ.
ब्यावरा तहसील के एक व्यापारी हैं अग्रवाल जी वे आज से कुछ वर्ष पहले जब में राजगढ़ का सांसद था तब वे वहां का सारा दूध इकट्ठा करके थैली में भरकर उनकी छोटी सी दुकान में बेचा करते थे, शायद प्रियव्रत को मालूम होगा.
यहां से आप सीहोर जाइए तो रास्ते में उनका कारखाना है आज इस व्यक्ति ने अपने दम पर 100 करोड़ रुपए या 70 करोड़ रुपए का पूंजी निवेश करके दूध का प्रोसेसिंग प्लांट लगाया.
वे 2 लाख लीटर दूध रोज खरीदते हैं यहां तो मिलता नहीं है गुजरात से दूध आता है.
यहाँ प्रोसेसिंग करते हैं और एक्सपोर्ट करते हैं.
जब एक ब्यावरा का व्यवसायी यह कर सकता है तो हमारी सरकार क्यों नहीं कर सकती है.
इसको करने के लिए निजी क्षेत्र में आप इनवेस्टमेंट लाइए.
अधिकतर डेयरियां सहकारी क्षेत्र में हैं इस क्षेत्र में आप क्रांति लाने का प्रयास करिए, संभव हुआ है.
आनंद डेयरी क्या है, गुजरात ने किया है, अन्य प्रदेश भी कर रहे हैं.
इस क्षेत्र में हमें बहुत कुछ करने की आवश्यकता है.
महिला स्व-सहायता समूह हैं इनको ऋण देने की व्यवस्था करना पड़ेगी इनको ऋण नहीं मिलता है.
आपकी योजना है पशु पालन के लिए 10 लाख रुपए ऋण देते हैं लेकिन उसके लिए बैंक के चक्कर लगा-लगाकर किसान परेशान हो जाते हैं और उनको ऋण नहीं मिल पाता है.
इसकी व्यवस्था हो फिर शेड की व्यवस्था कीजिए.
सभापति महोदय--थोड़ा संक्षेप में अपनी बात रखिए 23 मिनट है अपने दल के लिए.
श्री अजय विश्नोई--आप आसंदी पर बैठे हैं अपना दल मत कहिए.
सभापति महोदय--अपने दल नहीं इनके दल की बात कर रहा हूँ.
श्री लक्ष्मण सिंह--सभापति महोदय, जो शेड बनाने की व्यवस्था है वह सरकार बनाकर पशु पालकों को दे रही है ऐसी योजना है मैंने सुना है.
श्री ओमप्रकाश सखलेचा--पहले दे रहे थे मैंने बनवाया है अब बंद कर दिया गया है.
श्री लक्ष्मण सिंह--सभापति महोदय, मैं विजन की बात कर रहा हूँ.
अभी मैंने बाजार में एक घी देखा जो कि गीर गाय के दूध से बना हुआ है उसका भाव 2800 रुपए किलो था.
उसकी पैकिंग बहुत अच्छे से की गई थी, गुजरात का व्यवसायी है.
यह बिक रहा है इसकी इतनी मांग है कि वह उसकी पूर्ति नहीं कर पा रहा है.
जैसे अपने बजट में मंत्री जी ब्रांडेड बातों का उल्लेख किया है.
ब्रांडेड घी इससे किसानों को बहुत लाभ होगा.
मछली पालन के संबंध में कहना चाहता हूँ.
श्री ओमप्रकाश सखलेचा--मैं एक छोटी सी बात इसमें जोड़ देना चाहता हूँ.
श्री लक्ष्मण सिंह--अरे मछली पालन आपके मतलब का नहीं है हमारे मतलब का है.
श्री ओमप्रकाश सखलेचा--आप ही की बात कर रहा हूँ.
मिल्क की बात कर लीजिए.
श्री लक्ष्मण सिंह--सखलेचा जी आपके मतलब का नहीं है इससे बहुत गरीब जनता जुड़ी है.
श्री ओमप्रकाश सखलेचा--पे-टू-मिल्क के बारे में भी बात हो.
श्री लक्ष्मण सिंह-- मछलीपालन में तालाबों पर से आपको अतिक्रमण हटाना होगा.
अतिक्रमण इतने हो गए हैं कि मछली पालन प्रभावित हो रहा है.
नीति आयोग ने एक रिपोर्ट दी है कि लगभग दस लाख तालाब देश में सूख गए हैं या उन पर अतिक्रमण हो चुका है.
आप इन पर से कब्जे हटाइए.
इसमें सिंघाडे़ की खेती हो, मछली पालन हो, क्योंकि इससे हम गरीब तबके को बहुत बड़ा रोजगार दे सकते है.
मछली के ठेकेदारों को भगाईये.
यह सारी गुण्डागर्दी मछली के ठेकेदार करते हैं.
कहना तो बहुत कुछ बाकी हैं मैं लिखकर दे दूंगा.
आपने बोलने के लिए समय दिया बहुत-बहुत धन्यवाद.
श्री अजय विश्नोई (पाटन)-- सभापति महोदय, मैं बहुत संक्षेप में कुछ बाते रखना चाहता हूं क्योंकि मुझे भी कुछ दिनों इस विभाग को चलाने का अवसर मिला था.
उस दौरान मैंने जो कुछ किया था वह बताते हुए और आगे माननीय मंत्री जी को कुछ सुझाव देते हुए मैं अपनी बात को संक्षेप में रखने का प्रयास करूंगा.
अक्सर पशुपालन और मछलीपालन बहुत छोटा और उपेक्षित विभाग मान लिया जाता है पर यदि काम किया जाए तो उसमें काम करने की बहुत गुंजाइश है.
मैं आपको साधुवाद देना चाहता हूं कि आपने उसकी शुरूवात अच्छे तौर पर की है.
आपने जो एक हजार गौशालाओं की कल्पना की है वह अपने आप में साधुवाद के योग्य है.
उनके चारे के लिए आपने 132 करोड़ रुपए की व्यवस्था भी की है परंतु अभी गायें नहीं आईं हैं तो चारा कौन खाएगा.
वह 132 करोड़ रुपए कब काम में आएंगे यह पता नहीं परंतु इसके निर्माण के लिए मनरेगा के माध्यम से जो आपने 30-30 लाख रुपए की व्यवस्था रखी है उस पर आप जरूर एक बार पुनर्विचार कर लीजिएगा कि मनरेगा के अंतर्गत कुछ प्रतिबंध हैं 80-20 के और हम 80-20 के प्रतिबंध के अंदर उसके शेड कैसे बनाएंगे, उसकी फैंसिंग कैसे बनाएंगे, पानी की व्यवस्था कैसे करेंगे, रोशनी की व्यवस्था कैसे करेंगे, हो सके तो एक प्रयोग था उसमें सौर ऊर्जा के माध्यम से रोशनी और सौर ऊर्जा के माध्यम से वॉटर पम्प चलाने की व्यवस्था का भी प्रावधान कहीं न कहीं उसमें आप जोडे़ंगे या शुरू के जो 132 करोड़ रुपए जो कि अभी जब तक कि कोई चारा खाने वाल नहीं है वहां डायवर्ट करेंगे तो वास्तव में वह गौशालाएं अपना रूप ले लेंगी.
गौशाला के संदर्भ में मेरा एक और छोटा सा निवेदन है कि छतरपुर में एक गौशाला चल रही है जो वहां के गांववासियों के सहयोग से चल रही है.
एक बहुत ही सुंदर मॉडल बना है जो कि हमारे एक पुराने मित्र ने बनाया है.
कभी आप समय देंगे तो हम आपके साथ चलने के लिए भी तैयार हैं.
आप वह मॉडल देखकर आएंगे तो शायद एक हजार गौशालाएं जो स्वरूप लेने वाली हैं उसमें जनसहयोग जुड़ पाएगा उसकी चिंता करें.
मैंने पांच साल के छोटे से समय में जो काम किया था उसमें हमने सभी जिलों में एम्बुलेंस की व्यवस्था की थी जो कि पहले नहीं थी.
500 पशु औषधालय खोले थे और 500 पशु औषधालयों का उन्नयन करके उनको हमने पशु चिकित्सालय बना दिया था.
प्रत्येक ग्राम पंचायत में पशु उपचार केन्द्र बनाया था.
3:28 बजे उपाध्यक्ष महोदया (सुश्री हिना लिखीराम कावरे) पीठासीन हुईं.
कुछ ग्राम पंचायत छूट गई हों तो आप उनकी चिंता कर लेना.
आप चाहें तो उसका विस्तार करके उसको नीचे हर गांव तक ले जा सकते हैं.
बहुत कम लगभग 20 से 30 हजार के खर्चे में वह पशु उपचारा केन्द्र डेव्हलप हो जाता है.
अपने यहां क्लास वन के पद बहुत कम थे.
हमने 60 पदों को बढ़ाकर 204 पद कर दिए थे जिसके कारण आज की तारीख में दो, चार,पांच डिप्टी कलेक्टर आपको दिख रहे हैं.
हमने भोपाल का राज्य पशु औषधालय का सुदृढ़ीकरण उसी समय किया था.
हमने प्रत्येक जिला अस्पताल में ऑपरेशन थियेटर, एक्सरे मशीन, सोनोग्राफी मशीन की व्यवस्था की थी और इस बात की चिंता की थी जिला अस्पताल में कम से कम एक मेडीसिन का स्पेशलिस्ट, एक सर्जरी का स्पेशलिस्ट और एक गायनिक का स्पेशलिस्ट पदस्थ रहे.
अभी आपने जो थोक में ट्रांसफर किए हैं उसमें सारी व्यवस्था बिगड़ गई है आप ध्यान दें कि कम से कम जिला अस्पताल की यह व्यवस्था बनी रहे.
यदि आप यह करेंगे तो निश्चित रूप से जिला अस्पताल की उपयोगिता बनी रहेगी.
मैंने कुछ चलित पशु औषधालय भी चालू किए थे.
उनको आप व्यवस्थित कीजिए.
वह बहुत अच्छी स्थिति में नहीं चल रहे हैं उनकी संख्या बढ़ाने की कोशिश कीजिए ताकि दूर दूरस्थ स्थान तक हम पशु चिकित्सकों की व्यवस्था कर सकें.
पशु चिकित्सकों के पदों को भी हमने तीन स्तर प्रदान किया था.
इसी प्रकार से ए. वी. एफ. ओ. सबसे उपेक्षित वर्ग था.
उसके प्रमोशन्स नहीं होते थे.
क्योंकि उसका शिक्षण कोई विशेष नहीं हुआ करता था.
वालों ने भी जाकर प्रवेश लिया और आज वह ए. वी. एफ. ओ. के रूप में शासकीय नौकरी पाकर अपने आपको धन्य मान रहे हैं.
ऐसे बहुत से प्रशिक्षित ए. वी. एफ. ओ. आज की तारीख में घूम रहे हैं.
हमने उनके भी चार स्तर बनाए थे.
उपाध्यक्ष महोदया, मैं आपके माध्यम से मंत्री जी का ध्यानाकर्षित करना चाहता हूं कि आज बहुत से पशु औषधालयों में पशु चिकित्सकों के पद रिक्त हैं.
बहुत जगह पशु ए. वी. एफ. ओ. के पद रिक्त हैं और हमारे पास इसकी समुचित संख्या है.
वेटनरी डॉक्टर की भी समुचित संख्या है और डिप्लोमा होल्डर की भी समुचित संख्या है.
कृपया आप उनकी भर्ती शुरू कराइए ताकि उनको नौकरी मिल सके, आपका वचन पत्र पूरा हो सके और उनको प्रॉपर जॉब दे पाएं.
आज जबलपुर में जो वेटनरी विश्वविद्यायल प्रारंभ है वह खोलने का सौभाग्य भी मुझे ही मिला था.
सुसनेर में 10 हजार गायों के लिए अभ्यारण्य खोला वह भी मेरे ही कार्यकाल के दौरान बना था.
बैक यार्ड पोल्ट्री को हमने मजबूत किया था, आचार्य विद्यासागर योजना को मजबूत किया था, आज जो ब्लॉक स्तर पर गोपाल पुरस्कार योजना ज्यादा पॉपुलर हो गई है वह भी मेरे ही समय पर प्रारंभ हुई थी.
अभी सेक्स सीमन लैब की चर्चा आई सेक्स सीमन लैब की कल्पना मेरी थी उसका भूमिपूजन भी हम करके गए थे और इस विषय पर सदन को बताना भी जरूरी है क्योंकि कहीं भी कन्फ्यूजन हो जाता है.
सेक्स सीमन का अर्थ यह है कि सीमन को सेक्स सूड से अलग कर लिया जाए, आएडेंटीफाइड कर लिया जाए कि इस सेक्स से बछिया ही पैदा होगी बछडा़ पैदा नहीं होगा क्योंकि आजकल बछड़े की अनुपयोगिता घट गई है और बछिया की डिमाण्ड बढ़ गई है.
इसके कारण हमने उस लाइन पर शुरूआत की थी खुशी की बात है कि आज वह लैब हमारे यहां काम करने लग गई है.
मैं आपको बताना चाहता हूं मै परिवार के साथ घूमने के लिए केरल गया था वह सरकारी ट्रिप नहीं थी पर वहां अचानक मेरे का एक जगह पर एक ऐसी चीज दिखी मैंने सोचा चलकर देख लिया जाए कि इसमें क्या है.
उसके अंदर जब मैं देखकर आया तो वहां के मैनेजर ने अपने वेटनरी मिनिस्टर को खबर कर दी.
वेटनरी मिनिस्टर ने मुझसे संपर्क किया और संपर्क करके अपने घर पर नाशते के लिए बुलाया और फिर मुझे अपनी विधान सभा लेकर गए.
के कारण आज की तारीख में आपके यहां जो ई. टी. टी. लैब काम कर रही है.
जो भ्रूण प्रत्यारोपण लैब है वह उसी का परिणाम है.
वह ई. टी. टी. लैब बहुत महत्वपूर्ण है जैसा कि हमारे प्रथम वक्ता उस विषय में बोल रहे थे हम इसके माध्यम से ऐसे उन्नत पशु पैदा कर सकते हैं जिसमें मेल और फीमेल दोनों के उन्नत गुणों वाले बच्चे पैदा हों.
184 से ज्यादा ऐसे पशु आज की तारीख में आ चुके हैं और उनका सीमन अब हम केरल भेज रहे है.
हमारे सांड भी बाहर जा रहे हैं.
हम पद्धति वहां से लाए पर आज हम उनको एक्सपोर्ट करने की स्थिति में आ गए हैं.
प्रोजन सीमन लैब की सुविधा को भी 12 लाख डोज से 25 लाख डोज तक बढ़ाया था.
मैं ब्राजील गया था.
गिर नस्ल की जो चर्चा हो रही थी माननीय लक्ष्मण जी कर रहे थे.
गिर नस्ल की जो उत्पादन क्षमता ब्राजील में देखने को मिली वह अत्यधिक थी.
वहां करीब 40, 50 मीटर से कम की गाय नहीं हुआ करती हैं.
हमने सोचा कि यहीं से गिर गाय गई और वहां जाकर वैसी हो गई तो इसका क्या किया जाए.
हमने उस समय केन्द्रीय सरकार के सामने एक सुझाव रखा था उस समय माननीय शरद पवार जी मंत्री थे.
हमने ब्राजील से लौटकर उस विषय को रखा था कि वहां से हम गिर नस्ल का सीमन भी बुलवाएं और साथ में बने बनाए एंब्रियो भी बुलवाएं ताकि उसके माध्यम से हम यहां हिन्दुस्तान में तेजी के साथ प्रगति कर पाएं.
आपको बताते हुए खुशी हो रही है समय जरूर लगा लेकिन मोदी सरकार ने उस चीज का एडॉप्ट कर लिया है और आज की तारीख में ब्राजील से एक लाख सीमन के डोज और 10 हजार एंब्रियो को इम्पोर्ट करने का आदेश भारत सरकार ने एम. डी. बी. बी. के माध्यम से दे दिया है.
सांची डेरी की चर्चा हुई सोसायटी गठन बहुत महत्वपूर्ण है, महिलाओं के साथ जुड़ा हुआ है.
सोसायटियों का गठन मैंने 27 प्रतिशत बढ़ाया था जो संचालित समितियां थी उनकी संख्या भी 40 प्रतिशत बढ़ी थी.
ग्रामीण दुग्ध उत्पादकों की संख्या भी दस प्रतिशत बढ़ गई थी.
दुग्ध का संकलन 69 प्रतिशत बढ़ा था.
सांची का शुद्ध लाभ 225 प्रतिशत तक आ गया था.
आंगनवाड़ी और मध्याह्न भोजन में जो आज की तारीख में दुग्ध का चूर्ण जा रहा है उसका पायलट प्रोजेक्ट हमने विदिशा में प्रारंभ किया था.
आदरणीय सुषमा जी उस समय वहां की सांसद के रूप में भी थीं उनका भी आग्रह था हम लोगों ने उसकी शुरुआत की थी.
मेरा मंत्री जी से आग्रह है कि हो सके तो उसे माध्यमिक शाला तक लेकर जायें और वहां भी दुग्ध का चूर्ण उपलब्ध करवायें.
दुग्ध चूर्ण के साथ-साथ आज बच्चों को फैट भी दिलाने की आवश्यकता है.
इसलिए मेरा निवेदन है कि सांची डेयरी का घी भी प्राथमिक शालाओं के बच्चों को दिया जाये.
इसका लाभ यह हुआ कि हमारे सांची के केंद्र लाभ कमाने लगे.
आज की तारीख में हमारे केंद्र केवल ऑपरेटिंग प्रॉफिट ही नहीं अपितु शुद्ध लाभ कमाने लगे हैं.
इसे भी हमें आगे बढ़ाने की आवश्यकता है.
माननीय उपाध्यक्ष महोदया, कीरतपुर में मुर्रा भैंस की जो शाला है, वह भी हमारे समय ही प्रारंभ करवाई गई थी.
वह आज अच्छी चल रही है.
आप उसे और आगे बढ़ा सकते हैं.
मैं कुछ सुझाव देना चाहता हूं.
जिसमें से जिला अस्पताल का सुझाव मैंने आपको दिया कि वहां आप मेडिसिन, सर्जन एवं गायनिक के स्पेशलिस्ट को लेकर आयें.
ट्रांसफर की इस आपा-धापी में, वे यहां-वहां चले गए हैं.
कृपया उनको वापस लायें.
दुग्ध चूर्ण के बारे में मैंने कहा कि हमें बच्चों को दुग्ध चूर्ण देना चाहिए और उसे आगे बढ़ाना चाहिए.
इसके संबंध में शेष चीजें मैं अपने भाषण के दौरान कह ही चुका हूं.
गौ-शाला का शेड कैसे बनायेंगे, इसकी चर्चा मैं कर चुका हूं.
माननीय उपाध्यक्ष महोदया, मछलीपालन के संदर्भ में मैं कुछ कहना चाहता हूं.
मोदी सरकार देश में बहुत बड़ह नीली-क्रांति लाई है.
देश में पहले हरित-क्रांति आई, फिर श्वेत-क्रांति आई और अब नीली-क्रांति की बात की जा रही है.
इसमें केंद्र द्वारा बहुत अच्छा बजट दिया गया है.
यदि मध्यप्रदेश की सरकार चाहे तो हम उसका बहुत बड़ा हिस्सा अपने लाभ में ले सकते हैं.
इस नीली-क्रांति के अंतर्गत जो प्रोजेक्ट मध्यप्रदेश सरकार की ओर से जायेंगे, उनको 100 प्रतिशत तक फण्डिंग मिल सकती है.
हम यहां स्व-रोजगार की बात कर रहे थे.
स्व-रोजगार के क्षेत्र में निजी उद्यमियों के लिए इसमें बहुत गुंजाईश है.
निजी उद्यमियों को इसमें 40 से लेकर 60 प्रतिशत तक की सब्सिडी का लाभ मिल सकता है.
उन्हें लाभ दिलाने के दृष्टिकोण से हमें काम करना चाहिए.
इसमें कोई भी व्यक्ति, किसी भी वर्ग का व्यक्ति लाभ ले सकता है.
'सबका साथ सबका विकास' के तहत इसमें किसी जाति का बंधन नहीं है, लिंग का बंधन नहीं है अपितु कई जगह लिंग के आधार पर उन्हें 40 के स्थान पर 60 प्रतिशत सब्सिडी की व्यवस्था इसमें की गई है.
2 हेक्टेयर तक के तालाब बनाने के लिए 40 प्रतिशत की सब्सिडी है.
नर्सरी के लिए सब्सिडी है, हैचरी बनायें उसमें भी सब्सिडी है.
Recirculationion aqua systems जो कि 50 लाख रूपये तक में बनता है, यदि वह बनाया जाये तो उसमें भी 40 प्रतिशत सब्सिडी है.
फिश-फीड-मिल बनाने की शुरूआत हमने की थी.
फिश-फीड-मिल, 10-20 लाख रूपये की लागत से भी बन सकता है और 2 करोड़ की लागत से भी बन सकता है.
जिसको, जिस स्तर का उद्यम लगाना हो वह फिश-फीड-मिल का कार्य कर सकता है.
इसमें लगभग 20-22 रुपये प्रति किलो उत्पादन व्यय आता है और लगभग 32 रुपये प्रति किलो की दर से यह बिकता है.
यह एक मुनाफे का रास्ता बेरोजगारों के लिए है.
इसमें भी 40 प्रतिशत सब्सिडी भारत सरकार द्वारा तय की गई है.
मछली उद्योग में बर्फ की भी जरूरत पड़ती है.
लोग बर्फ का प्लांट भी लगा सकते हैं.
इसमें भी 1 लाख रुपये प्रति टन पर, हमें सब्सिडी मिल जायेगी.
मछली बेचने वाले के लिए हमने दुकानों की शुरूआत करवाई थी.
छोटे-छोटे मार्केट हमने पंचायतों के माध्यम से बनवाये थे.
, एस. टी. समुदाय की है तो उसे 60 प्रतिशत सब्सिडी प्राप्त होगी.
इन सभी योजनाओं का लाभ हमारे मध्यप्रदेश के लोगों को कैसे मिले, हमें यह देखना होगा.
माननीय उपाध्यक्ष महोदया, यदि परिवहन करना है तो उसके लिए भी मोदी जी को चिंता थी और उन्होंने कहा कि यदि कोई साइकिल पर परिवहन करता है तो साइकिल खरीदने पर 40 प्रतिशत सब्सिडी, मोटरसाइकिल खरीदता है तो उस पर 40 प्रतिशत सब्सिडी, ऑटो खरीदता है तो 40 प्रतिशत सब्सिडी, लोडिंग वाहन खरीदता है तो भी 40 प्रतिशत सब्सिडी और ट्रैक्टर खरीदता है तो उस पर भी 40 प्रतिशत सब्सिडी उसको दी जायेगी और इसके माध्यम से हम बेरोजगारों को रोजगार की दिशा में ले जा सकते हैं.
ऐसा बढि़या प्रयोजन और ऐसी व्यवस्था आज की तारीख में मछली पालन विभाग को माननीय मोदी जी के द्वारा भारत सरकार की ओर से मिली है.
मैं समझता हूं कि इसका लाभ हमारे प्रदेश के लोग अवश्य लेंगे.
माननीय उपाध्यक्ष महोदया, केच कल्चर की शुरूआत हमने उस समय मध्यप्रदेश के ओंकारेश्वर एवं गांधीसागर में की थी.
उस समय मैंने 150 केच डाले थे जो कि आज 660 हो गए हैं माननीय मोदी जी ने अपनी नीली-क्रांति की योजना में इसे भी शामिल किया है.
हमने उसी समय और एक चीज की शुरूआत की थी, वह था-प्रॉन.
माननीय उपाध्यक्ष महोदया आप बालाघाट की हैं और आप प्रॉन की कीमत ज्यादा अच्छे से समझती हैं.
हमने इन्हें बड़े डेमों में डाला था परंतु बड़े डेमों में डालने के बाद उसकी फिशिंग को लेकर कुछ दिक्कतें समाने आयीं क्योंकि उसकी फिशिंग जुलाई में होती है.
जिस समय हम मछली की फिशिंग को मना कर देते हैं.
यह बस एक थोड़ा सा तकनीकी मुद्दा है जिससे मछली भी नहीं निकलेगी और प्रॉन निकल आयेगा.
जुलाई में ऐसी व्यवस्थायें हो सकती हैं.
मंत्री जी, यदि इसकी ओर भी ध्यान देंगे तो एक बड़ा उत्पादन एवं प्रोटीन का स्त्रोत हमें प्राप्त हो जायेगा.
जिससे हमें आय का एक और साधन मिलेगा.
इन्हीं छोटे-छोटे सुझावों के साथ मैं अपनी वाणी को विराम देना चाहूंगा.
आपने समय और ध्यान दिया, इसके लिए धन्यवाद.
श्री दिलीप सिंह गुर्जर- (अनुपस्थित)
श्री हरदीपसिंह डंग- (अनुपस्थित)
श्री विनय सक्सेना (जबलपुर-उत्तर)- माननीय उपाध्यक्ष महोदया, मैं मांग संख्या 14 एवं 16, पशुपालन एवं मछुआ कल्याण तथा मत्स्य विकास के समर्थन में यहां खड़ा हुआ हूं.
मुझे खुशी है कि माननीय कमलनाथ जी की सरकार ने, मंत्री श्री लाखन सिंह यादव जी ने एक बहुत बड़ा काम किया है और गौ-शाला के लिए एवं साथ ही साथ पशु संवर्द्धन के लिए 132 करोड़ रूपये दिए हैं.
हमारे आदरणीय अजय भईया ने इस पर भी प्रश्न चिन्ह लगाये कि चारा कौन खा जायेगा ?
मैं देखता हूं कि सरकार बजट में जिन भी महत्वपूर्ण मदों में पैसा रखती है तो पहले खिलाने के बजाय खाने की चिंता होने लगती है लेकिन यह कांग्रेस की सरकार है न कोई चारा खायेगा और न किसी को खाने दिया जायेगा.
आदरणीय अजय भईया का योगदान लाखन भईया और कांग्रेस सरकार को हमेशा मिलता रहेगा, ऐसी हमें उम्मीद है.
उन्होंने ब्राजील और केरल जाकर जो अनुभव प्राप्त किया है और प्रदेश के विकास में जो योगदान दिया है केरल से आकर उन्होंने जो लैब बनवाई, ये सभी अच्छे काम जो उन्होंने शुरू करवाये हैं, कांग्रेस की सरकार उन योजनाओं को बंद करने नहीं जा रही है क्योंकि पशुपाल के हित में जो कुछ किया जाना है चाहे कोई भी सरकार हो उस काम को आगे ही बढ़ायेगी.
माननीय उपाध्यक्ष महोदया, पहले प्रति गाय एवं गौवंश के चारे के लिए 1 रुपये रखा गया था जो कि कहीं से भी वाजि़ब नहीं था.
हमारी सरकार ने प्रति गाय 20 रुपये किया है यह एक बड़ा काम है.
इसके लिए एक वार्षिक राशि रखी गई है.
इसका मतलब है कि गौवंश के लिए असली चिंता कांग्रेस सरकार एवं माननीय कमलनाथ जी ने, मंत्री लाखन जी ने की है, इसके लिए मैं उन्हें बहुत-बहुत धन्यवाद देना चाहता हूं.
माननीय उपाध्यक्ष महोदया, आदरणीय ओमप्रकाश सखलेचा जी ने प्रति व्यक्ति दूध के संबंध में जो बताया उस पर मैं कहना चाहूंगा कि आने वाले समय में केवल सरकार की ओर से यदि पशुपालन को बढ़ावा दिया जायेगा तो उससे बहुत कुछ होने वाला नहीं है.
यहां विपक्ष ने जो बातें कहीं कि हरियाणा एवं पंजाब में जिस प्रकार से दूध का उत्पादन हो रहा है यह चिंता का विषय है इसलिए मैं आज आपके ध्यान में यह बात लाना चाहूंगा कि आज सुबह आपने अखबार में पढ़ा होगा कि बहुत सारा केमिकलयुक्त दूध पकड़ा गया है.
यह बहुत ही चिंता का विषय है.
माननीय मंत्री जी भी इस ओर ध्यान देंगे और सभी को इस ओर ध्यान देना चाहिए चाहे सरकार हो या विपक्ष.
जितने दूध की हमें प्रतिदिन आवश्यकता होती है, त्यौहारों में आवश्यकता होती है उतना दूध सामान्य दिनों में नहीं मिलता है.
गर्मी के समय दूध की कमी हो जाती है.
एक तरफ प्रदेश से दूध बाहर भी जाता है और दूसरी ओर जरूरत पड़ने पर इतना दूध, इतना पनीर, खोवा अचानक कैसे आ जाता है ?
मैं समझता हूं कि इस पर हमें चिंता करने की आवश्यकता है.
आज ही अखबारों में मैं देख रहा था कि लाखों लीटर दूध ग्वालियर तरफ कहीं पकड़ा गया है.
यह एक बड़ा खतरा है.
दूध तो सभी पीते हैं.
बुजुर्ग, युवा लेकिन सबसे महत्वपूर्ण बात यह है कि इसे बच्चे भी पीते हैं.
केमिकलयुक्त दूध यदि बच्चों तक पहुंचता है तो बड़ी-बड़ी बीमारियों का उन्हें सामना करना पड़ेगा.
सरकार ने जिस प्रकार सांची और ऐसे ही अन्य दुग्ध उद्योगों को बढ़ावा दिया है तो मुझे लगता है कि कांग्रेस सरकार इसको बढ़ावा देगी क्योंकि माननीय कमलनाथ जी ने जब-जब बैठकें की हैं तो उन्होंने जहां एक ओर कृषि के क्षेत्र पर ध्यान दिया है उसी तरह दूसरी ओर पशुपालन पर भी उनका उतना ही ध्यान है.
मत्स्य विभाग के लिए भी उनकी चिंता है क्योंकि ये ऐसे विभाग हैं जो छोटे-छोटे व्यक्ति को आगे बढ़ाने का काम कर सकते हैं और एक महत्वपूर्ण बात यह है कि पशुपालन से खासतौर से महिलायें भी जुड़ी होती हैं.
यदि किसी गांव में, किसी किसान के घर में 5 गायें या 5 भैंसें हैं तो उससे पूरा परिवार जुड़ा रहता है.
उससे आत्मीय लगाव भी हो जाता है.
मैं उम्मीद करता हूं कि यह सरकार जो योजनायें लेकर आई है, उससे हमारे पशुपालन को बढ़ावा मिलेगा.
मुझे इस विभाग से इसलिए भी उम्मीद है क्योंकि भारत एक कृषि प्रधान देश है और भारत की 80 प्रतिशत आबादी आज भी गांव में निवास करती है.
मैं यह भी जानता हूं कि यदि गांव में कृषि प्रमुख व्यवसाय है तो उसके साथ पशुपालन उसका पूरक है.
मैं मानता हूं कि प्रदेश का गौवंश में देश में प्रथम और भैंसवंश में देश में पांचवा स्थान है और ऐसी स्थिति में समग्र रूप से गौवंशी पशुओं में अगर हमारा द्वितीय स्थान भी है तो 70 प्रतिशत से ज्यादा ग्रामीण पशु-पालन पर निर्भर हैं.
जैसा अजय विश्नोई जी ने भी कहा कि हमारी सरकार बहुत सारी सब्सिडी दे रही है.
लेकिन आवश्यकता यह भी है कि जो एक आम व्यक्ति, आम ग्रामीण है जो एक आम पशु पालक है, क्या वहां तक हमारे अधिकारी उन योजनाओं को पहुंचा सकते हैं.
अजय विश्नोई जी जो बातें यहां पर कह रहे थे.
वह बातें एक आम आदमी को पता ही नहीं चलती है.
एक आम ग्रामीण को, एक पशु पालक को पता ही नहीं होता है कि एक पशु पालने से लेकर हम लोग हैचरी की बात करें, तालाब की करें, मछली पालन की बात करें,मछली सीड्स की बात करें तो क्या इन सब योजनाओं पर सब्सिडी की उनको जानकारी रहती है.
मैं माननीय मंत्री से उम्मीद करूंगा कि जिस तरह से हमने जिस तरह का हमने एक दस्तक अभियान शुरू किया है, जिसमें हमारे लोग घर-घर पहुंचेंगे.
इसी तरह का एक अभियान हम लोगों को जो खास तौर से ग्रामीण लोग हैं, ग्रामीण पशु-पालक हैं, ग्रामीण मत्स्य पालन को बढ़ावा देने के लिये छोटे-छोटे कमजोर तबके के लोग है, जो स्व-सहायता समूह हैं उन तक हम उन योजनाओं को पहुंचा दें और इसके साथ-साथ हम लोग छोटे-छोटे शिविरों का आयोजन गांवों में होने लगे.
जहां छोटे-छोटे तालाब हैं वहां पर मछली पालन को बढ़ावा दिया जा सकता है.
वहां तक अगर हमारी सरकार के शिविर पहुंच जायें, तो मुझे लगता है कि जो एक आम ग्रामीण है और यदि उसमें अधिकारी भी बैठें तो मुझे लगता है कि उनको जो सब्सिडी और लोन मिलना है, उससे इस प्रदेश में दूध को अत्यधिक बढ़ावा मिलेगा, उसके साथ-साथ मछली पालन को जो हम लोग बढ़ावा देना चाहते हैं.
इन योजनाओं का पैसा अगर हम गांव के लोगों तक पहुंचाना चाहते हैं तो मुझे लगता है इसमें एक बड़ी सहायता उनको हमको मिलेगी.
मैं एक बात और आपसे कहना चाहता हूं कि हमारी सरकार एक ओर आचार्य विद्यासागर गौसंवर्धन योजना का अनुपालन कर रही है, तो उस योजना में देख रहा था कि उत्पादन क्षमता और रोजगार के अवसर भी हम पैदा कर रहे हैं.
एक और मैं यह भी देख रहा हूं कि न्यूनतम अगर पांच भी पशु हैं तो उससे भी उसको योजना का लाभ मिलेगा और उसको 10 लाख रूपये तक का ऋण मिल सकता है.
यह बहुत सारी महत्वपूर्ण योजनाएं हैं.
दूसरी नंदी शाला योजना है, हमारे सउन्नत पशु प्रजनन कार्यक्रम हैं.
बैंक ऋण अनुदान पर बकरी इकाई की योजना है, अनुदान पर बकरा प्रदाय की योजना है, नर-सूकर प्रदाय की योजना है और बहुत सारी ऐसी योजनाएं है, जैसे बैकयार्ड कुक्कुट इकाई है, इन सब योजनाओं को मैं देख रहा था.
जैसे मत्स्य पालन योजना, गौ-सेवक प्रशिक्षण केन्द्र, गोपाल पुरस्कार योजना.
हर योजना इतनी महत्वपूर्ण है कि इसका कहीं न कहीं प्रचार प्रसार होना चाहिये.
मैं यह भी देख रहा हूं कि पिछले सालों के आंकड़ें हैं, खासतौर से पिछले 15 साल की बात नहीं कहता, क्योंकि सामने वालों को तकलीफ होती है.
लेकिन जितना गौ के नाम पर हम लोग राजनीति कर लेते हैं, उतना अगर हम गौ के नाम पर ईमानदारी से सेवा कर लेते तो मुझे लगता है कि आज अपना प्रदेश दूसरे और तीसरे स्थान पर है, मुझे लगता है मध्यप्रदेश हिन्दुस्तान के नंबर वन पर होना चाहिये था.
मैं इस विभाग के लिये माननीय लाखन सिंह जी को शुभकामनाएं देना चाहता हूं कि उन्होंने बजट में अपनी अनुदान मांगें रखी हैं, वह वाकई में बहुत अच्छी हैं.
बल्कि इसको तो और ज्यादा बढ़ावा देने की आवश्यकता है, अभी जैसा कि पूर्व मुख्यमंत्री जी कर रहे थे कि इस विभाग को किसी ने गंभीरता से नहीं लिया.
उससे पिछली सरकार की भावनाएं समझ में आती हैं.
लेकिन मैं उम्मीद करता हूं कि आपका इस साल का जो बजट है, आदरणीय विश्नाई जी, ओमप्रकाश सखलेचा जी के अच्छे सुझाव के साथ, जब हम साथ मिलकर इन योजनाओं को आगे बढ़ायेंगे तो आने वाले वर्ष में इसका बजट दोगुना होगा.
आने वाले समय में कोई भी मंत्री इसको पाने के लिये प्रयास करेगा और सोचेगा कि इससे जहां एक ओर गौवंश का पालन करके हम धर्म का काम कर रहे हैं और भारतीय संस्कृति को बढ़ावा दे रहे हैं.
भारतीय संस्कृति की सेवा कर रहे हैं.
मुझे लगता है कि ये उनके लिये भी धन्य होंगे, मैं उनको बहुत शुभकामनाएं देना चाहता हूं, आदरणीय मंत्री जी को जिन्होंने अपनी सभी योजनाओं की बहुत अच्छे से ढ़ग से प्लानिंग की है और इसमें वह सफल होंगे.
इसके लिये मैं उनको बहुत धन्यवाद और शुभकामनाएं देता हूं.
उपाध्यक्ष महोदय, समय देने के लिये, धन्यवाद.
श्री अजय विश्नाई:- उपाध्यक्ष महोदय, एक और महत्वपूर्ण सुझाव देना चाहता हूं कि मत्स्य महासंघ के जो बड़े-बड़े जो तालाब हैं, इनके पास बहुत ज्यादा काम करने की गुंजाइश है.
2004-05 में इनका उत्पादन सिर्फ 1490 मीट्रिक टन था,
जिसको हम बढ़ाकर 10735 मीट्रिक टन तक गये थे.
यह उस समय 12 लाख तक के घाटे में चलते थे, हम इसको 27 करोड़ रूपये के मुनाफे में छोड़कर गये थे.
वहां पर 100 करोड़ रूपये की एफडी जमा है, उसको भी हम छोड़कर गये थे.
जब 2004-05 के बाद जहां आय 3-4 करोड़ रूपये होती थी, वह हम 66 करोड़ रूपये पर लेकर आये थे.
अब पिछले एक-दो साल से इसकी आय में कमी आती जा रही है.
माननीय मंत्री जी इस पर ध्यान देंगे और आप वापस इसको आय के लेवल पर लेकर जायें, यही मेरा अनुरोध था.
आपने बोलने का समय दिया धन्यवाद.
श्री देवेन्द्र वर्मा (खण्डवा):- माननीय उपाध्यक्ष महोदया, मैं मांग संख्या 14 और 16 का विरोध करता हूं और कटौती प्रस्तावों का समर्थन करता हूं.
उपाध्यक्ष महोदया, जब हम पशु पालन की बात करते हैं तो ध्यान में आता है कि हमारे धर्म, संस्कारों में हजारों-हजारों वर्ष पूर्व अगर इस प्रकार की कल्पना की गयी थी कि प्रत्येक जीव में हमने ईश्वर का रूप देखा था और इन जीवों पर हमने किसी न किसी ईश्वर को विराजते हुए देखा था, तो हमारे पूर्वजों की यही मान्यता रही होगी कि हम प्रकृति के साथ कैसे जुड़ें, प्रकृति के साथ कैसे जुड़े, प्रकृति के साथ हम किस प्रकार हमारे इस जीवन को आगे बढ़ायें और इसी कल्पना को वास्तविक धरातल पर जोड़ते हैं तो ध्यान में आता है कि हमारी अर्थ-व्यवस्था में पशुधन की एक महत्वपूर्ण भूमिका होती थी.
साथ ही साथ ग्रामीण क्षेत्र हो या शहरी, हमारा जीवन आगे बढ़ता था.
लेकिन जिस प्रकार से हम पशुधन से दूर होते जा रहे हैं तो हमारा सामाजिक और ग्रामीण ताना-बाना टूटता जा रहा है.
मेरे कहने का तात्पर्य यह है कि अगर हम एक आदिवासी परिवार में और ग्रामीण परिवार में कल्पना करते थे तो ध्यान में आता था कि उसके परिवार में मुर्गा-मुर्गी भी होते थे, बकरा-बकरी भी होते थे, लेकिन आज वह गायब हो गये हैं.
परिणामस्वरूप हम कु-पोषण जैसी समस्या देख रहे हैं.
उपाध्यक्ष महोदया, मैं आपके माध्यम से कुछ छोटे-छोटे बिन्दु माननीय मंत्री जी को बताना चाहूंगा कि पूर्व में हमारी सरकार ने गौ-सेवकों की नियुक्ति करने प्रत्येक पंचायतों में करने का काम किया था और इस प्रकार का प्लान था कि हमारे प्रदेश के ज्यादा से ज्यादा बेराजगारों को हम प्रशिक्षण देंगे जिससे कि वह स्थानीय स्तर पर अपना कार्य कर सकें और अपनी आजीविका चला सकें.
वह प्रक्रिया पूरी तरह से बंद है और गौ-सेवक आज भी सरकार की ओर एक उम्मीद भरी निगाह से देख रहा है.
इसी प्रकार अगर हम कहें कि हमारी अर्थ-व्यवस्था में एक महत्वपूर्ण कड़ी पशुधन है तो उसमें कहीं न कहीं हमारे पशु-पालकों की भूमिका महत्वपूर्ण हो जाती है.
अगर शहरी क्षेत्र में कोई पशु-पालक है तो ध्यान में आता है कि उसके पास अगर 10 भैंस भी है तो वह अगर भैंस उत्तर प्रदेश से या और कहीं से भी लाये, तो आज की तारीख में एक भैंस 1 से डेढ़ लाख रूपये में आती है.
किसी भी प्रकार का शासकीय सहयोग उसको नहीं मिलता है.
हम देखते हैं कि चाहे दूध का फैट हो, जो दुग्ध संघ खरीदता है तो दुग्ध संघ जो दूध खरीदता है तो उसके फैट में और जो निजी क्षेत्र के फैट में जमीन आसमान का अंतर होता है, इसकी ओर प्रशासन या शासन द्वारा किसी प्रकार का ध्यान नहीं दिया जाता है.
इसी प्रकार हम पशु-पालकों के लिये गौ-शालाओं का निर्माण मध्यप्रदेश में करने जा रहे हैं तो मेरा माननीय मंत्री जी से निवेदन है कि उन पशु पालकों के लिये भी चाहे वह इंदौर, भोपाल हो या मेरा विधान सभा क्षेत्र खण्डवा हो तो शहरी क्षेत्र में वह सभी गौ-शाला के क्षेत्र आ गये हैं .
मेरा कहना है कि शासन इस प्रकार की योजना बनाये कि शहर के बाहर एक गौ-पालक नगर या गौ-शाला नगर बनाये और वहां सस्ते प्लाट वहां पर उनको उपलब्ध कराये, वह पशु-पालकों के लिये अच्छी व्यवस्था होगी और शहर के बाहर उनकी एक जगह बन जायेगी.
इसी प्रकार हमारे सभी बड़े शहरों में दुग्ध संघ है, अगर यह बने हैं तो निश्चित रूप से हमारा खण्डवा जो इंदौर से जुड़ा हुआ है और वहां से 150 किलोमीटर दूर पड़ता है.
हमारा पूरा जिला दुग्ध संघ से दूर है, मुश्किल से एक या दो दुग्ध रूट बने हुए हैं.
मैं मंत्री जी से निवेदन करूंगा कि प्रत्येक ग्रामीण क्षेत्र में एक - एक गांव में एक-एक दुग्ध सहकारी समिति बनायें और उनको पूर्व में जिस प्रकार की योजना बनी थी कि हम उनको पशु ऋण पर उपलब्ध करायेंगे और दुग्ध समितियां बनायेंगे.
लेकिन उस पर कार्य नहीं हुआ है.
अगर इस दिशा में कार्य करेंगे तो रोजगार तो बढ़ेगा ही, साथ ही साथ हमारे प्रदेश का दुग्ध उत्पादन भी बढ़ेगा.
इसी प्रकार माननीय मंत्री जी बता रहे थे कि पूर्व में ट्रामा सेंटर बनाये गये थे, लेकिन ट्रामा सेंटर बनाये, आज भी हमारे जिले में एक्स-रे मशीन वैसी की वैसी ही रखी हुई है, क्योंकि तृतीय और चतुर्थ श्रेणी के कर्मचारियों की नियुक्ति नहीं हो पायी है.
अगर उनकी नियुक्ति करेंगे तो वह सभी यंत्र उपयोग में आयेंगे और हमारे यहां के गौ-पालकों के लिये एक बहुत उपयोगी होंगे.
श्री देवेन्द्र वर्मा--मंत्री जी से निवेदन करूंगा कि इसी प्रकार से पशु चिकित्सा महाविद्यालय की स्थापना खंडवा में करेंगे तो पूरे क्षेत्र में इसका लाभ होगा.
इसी प्रकार से मत्स्यपालन में मंत्री जी से निवेदन करूंगा कि मध्यप्रदेश के सबसे बड़े जलाशय चाहे वह इंदिरा सागर हो, चाहे ओंकारेश्वर यह हमारे प्रदेश के बड़े जलाशय हैं निश्चित रूप से शासन को इससे अच्छी आमदनी होती है, लेकिन हमारा बहुत बड़ा एरिया लगभग 10-12 जिलों का पूरा मछुआ समाज इस पर आश्रित था.
आज की तारीख में वह कहीं न कहीं बेरोजगारी तथा गरीबी के रूप में कहीं न कहीं छोटे मोटे काम करने के लिये तत्पर हैं.
इसका कारण यह है कि इन बड़े बड़े ठेकेदारों को काम दे दिया गया है उन्होंने वहां की जैव विविधता तो समाप्त की है, साथ ही साथ उन्होंने दादाओं को काम देकर उन मछुआ समाज पर वह लोग दादागिरी करते हैं जिससे इन गरीब लोगों पर अन्याय हो रहा है.
मेरा मंत्री जी से निवेदन है कि यह बड़े बड़े जलाशयों में यह ठेकेदारी प्रथा बंद करें, इससे कुछ आर्थिक हानि भले ही होगी, लेकिन यह गरीब वर्ग है मांझी समाज उसके हित में यही होगा वहां पर स्थानीय समितियों के माध्यम से इस प्रकार का मछली पालन करेंगे तो इससे बहुत बड़े वर्ग का लाभ होगा. धन्यवाद.
श्री गिर्राज डण्डौतिया (दिमनी ) उपाध्यक्ष महोदय, कई वक्ताओं ने अपनी बात कहीं, लेकिन जो असली बात थी कि जिस दूध से सारे संसार का जीवन चलता है.
बचपन से लेकर जवानी तक दूध हमेशा काम आता है.
आज किसान, मजदूर जिस गाय से तथा भैंस से दूध को पैदा करता है.
मैं स्वयं किसान हूं और यहां पर बैठे हुए 80-90 प्रतिशत लोग किसान हैं, वह जानते हैं कि गाय-भैंस कितनी खुशामद के साथ हमको दूध देती है.
प्रश्नों के उत्तर एक दिन पूर्व उपलब्ध कराया जाना
अध्यक्ष महोदय -- मैं आपकी बात से सहमत हूँ.
संबंधित मंत्रियों से अनुरोध है कि वे अपनी माननीय विभाग के अधिकारियों को सूचित कर दें, जो नए विधायक हैं, अगर 11वें घण्टे में उनको उत्तर मिलेगा तो वे क्या तैयारी करेंगे, क्या प्रश्न करेंगे.
इस बात का कम से कम विशेष ध्यान रखा जाए.
11.19 बजे तारांकित प्रश्नों के मौखिक उत्तर (क्रमश:)
श्री प्रवीण पाठक -- अध्यक्ष महोदय, आप तो बहुत ही न्यायप्रिय हैं, विशेष रूप से कल जिस प्रकार से आपने व्यवस्था दी, विशेष चर्चा के दौरान जो वर्षों पुराना घोटाला था, उस पर आपने न्यायपूर्ण कार्यवाही की, उसके लिए भी हृदय से मैं आपको धन्यवाद देता हूँ.
माननीय अध्यक्ष महोदय, मेरा माननीय मंत्री जी से यह प्रश्न है कि 9 अप्रैल, 2019 को जिला जबलपुर थाना आधारताल में प्रजापति समाज के बहुत ही प्रतिष्ठित व्यक्ति श्री बद्रीप्रसाद प्रजापति को कई असामाजिक तत्वों के द्वारा धमकी दी गई.
वसूली के लिए कहा गया.
इसके प्रेशर में आकर उन्होंने आत्महत्या की, मैं माननीय मंत्री जी से जानना चाहता हूँ कि विभाग द्वारा, आपके अधिकारियों के द्वारा इस पर क्या कार्यवाही की गई है ?
श्री बाला बच्चन -- माननीय अध्यक्ष महोदय, जैसा माननीय विधायक जी ने पूछा है, जानना चाहा है, मैं बताना चाहता हूँ कि दिनांक 9.04.2019 को मृतक श्री बद्री प्रसाद प्रजापति पिता श्री प्यारेलाल प्रजापति, उम्र 50 वर्ष, निवासी केशर बिहार न्यू रामनगर की आत्महत्या के संबंध में थाना आधारताल में मर्ग क्रमांक 31/19 कायम किया गया है.
धारा 174 दण्ड प्रक्रिया संहिता की जांच के आधार पर अपराध क्रमांक 547/19 धारा 306, 34 भा. दं. वि. का आरोपीगण के विरुद्ध कायम कर दिया गया है.
जो आरोपी बनाये हैं, वह बब्लू ठाकुर उर्फ खेम सिंह, दूसरा राजेन्द्र चौधरी, तीसरा एएसआई विनोद पटेल के विरुद्ध प्रकरण पंजीबद्ध किया जाकर विवेचनाधीन है.
श्री प्रवीण पाठक - अध्यक्ष महोदय, मैं आपके माध्यम से माननीय मंत्री जी से यह जानना चाहता हूं कि जब घटना 09.04.2019 की है, तो उसके 2-3 महीने बाद उन पर एफआईआर क्यों दर्ज हुई ?
श्री बाला बच्चन - अध्यक्ष महोदय, जो सुसाइड नोट मिला था, उसकी जांच की जा रही थी.
जांच रिपोर्ट आ गई है और जांच रिपोर्ट आने के तुरंत बाद प्रकरण दर्ज कर लिया गया है और अगली कार्यवाही शुरू कर दी गई है.
श्री प्रवीण पाठक - अध्यक्ष महोदय, मैं आपके माध्यम से माननीय मंत्री जी के संज्ञान में यह बात लाना चाहता हूं कि 13.02.2019 को मृतक ने आवेदन थाने में दिया था, यदि उस समय ही कार्यवाही हो जाती, तो मुझे नहीं लगता कि कोई व्यक्ति को इस दुनिया से जाना पड़ता.
इसमें आप उनके परिवार को क्या आर्थिक सहायता दे रहे हैं ?
यह भी मैं आपसे जानना चाहता हूं और जिन लोगों के खिलाफ मृतक ने फरवरी के महीने में शिकायत की थी, उन लोगों पर आप क्या कार्यवाही कर रहे हैं ?
श्री बाला बच्चन - अध्यक्ष महोदय, चूंकि मामला आत्महत्या से संबंधित है, इसलिये. .
श्री प्रवीण पाठक - माननीय अध्यक्ष महोदय, मैं माफी चाहता हूं, यह आत्महत्या नहीं मर्डर है.
श्री बाला बच्चन - अध्यक्ष महोदय, माननीय मुख्यमंत्री जी के पास जो आर्थिक सहायता होती है, इसके लिये मैं निवेदन करूंगा कि उनके परिवार को आर्थिक सहायता उपलब्ध करवा दी जाए.
बाकी जहां तक गिरफ्तारी का जो सवाल है, तत्काल हम एक एसआईटी गठित करके जो तीन आरोपी बने हैं, जिनका मैंने उल्लेख किया है, उनको तत्काल हम गिरफ्तार करेंगे.
श्री प्रवीण पाठक - माननीय अध्यक्ष महोदय, क्या माननीय मंत्री महोदय, उन अधिकारियों पर कार्यवाही सुनिश्चित करेंगे और अभी तक क्यों गिरफ्तारी नहीं हुई है ?
मैं माननीय मंत्री जी से आपके माध्यम से यह मैं जानना चाहता हूं और आपका विशेष संरक्षण चाहता हूं.
श्री बाला बच्चन - अध्यक्ष महोदय, सुसाइड नोट की जांच रिपोर्ट अभी-अभी आयी है, इस कारण से अब जो अपराध बना है, अपराध के मुताबिक हम कायमी करेंगे और उन अपराधियों को हम गिरफ्तार करेंगे.
मैंने जैसा आपको बताया है कि आज ही तत्काल एसआईटी गठित करके हम उनको जेल के शिकंजों में पहुंचायेंगे.
अध्यक्ष महोदय - विधान सभा में प्रश्न आने के बाद 3 महीने पुरानी हत्या की जांच आपके विभाग ने शुरू की.
फिरौती मांगी गई थी, प्रमाण हैं.
वह ऐसे कौन से वजनदार लोग हैं जिनकी वजह से आज भी आप उनको पकड़ नहीं पा रहे हैं ?
संबंधित व्यक्ति की हत्या हो गई.
आपको मालूम है उसके परिवार में छोटे-छोटे कितने बच्चे हैं ?
क्या यह संवेदनाएं पुलिस विभाग नहीं देखता है ?
अभी भी इसी में लिपटा हुआ है कि हम देखेंगे, पकड़ेंगे, एसआईटी, इतने कितने बड़े उस्ताद लोग हैं जो एसआईटी की बात आ गई ?
जबलपुर के लोग जबलपुर में रह रहे हैं, फिरौती मांग रहे हैं, हत्या कर रहे हैं और आपका विभाग उसमें इतनी आराम से, इतनी चहलकदमी से कार्यवाही कर रहा है ?
अरे, जब फिरौती मांगी थी तभी यह पटाक्षेप करते, तो उसकी हत्या तो नहीं होती.
मेहरबानी करके ऐसे गंभीर विषयों में आप अपने विभाग को सचेत करिये.
समय सीमा में ही इनकी कार्यवाही होना चाहिये.
ऐसे विषयों में यह आप सुनिश्चित करें.
श्री प्रवीण पाठक - अध्यक्ष महोदय, उस समय पर जो अधिकारी पदस्थ थे, उन पर भी कार्यवाही सुनिश्चित करवायें.
अध्यक्ष महोदय - चलिये, बैठिये.
प्रश्न क्रमांक 2
नेता प्रतिपक्ष (श्री गोपाल भार्गव) - अध्यक्ष महोदय, आपकी व्यवस्था के लिये धन्यवाद.
अध्यक्ष महोदय - जी, धन्यवाद.
विधान सभा क्षेत्र सोहागपुर अंतर्गत स्वीकृत मार्ग
[पंचायत और ग्रामीण विकास]
2. ( *क्र. 628 ) श्री विजयपाल सिंह : क्या पंचायत मंत्री महोदय यह बताने की कृपा करेंगे कि (क) विधान सभा क्षेत्र सोहागपुर में प्रधानमंत्री ग्राम सड़क योजना द्वारा वर्ष 2018 में कितने मार्ग स्वीकृत किये गये हैं?
उनके नाम एवं लंबाई लागत सहित सूची उपलब्ध करावें।
(ख) क्या वर्ष 2018 में जो मार्ग स्वीकृत हुये हैं, उनकी निविदा आमंत्रित हो चुकी है परन्तु अभी तक किस कारण से कार्य प्रारंभ नहीं हुये हैं?
(ग) सोहागपुर ब्लॉक के शोभापुर रेवावनखेड़ी, रेपुरा से भजियाढाना, शोभापुर रेवावनखेड़ी से लखनपुर, शोभापुर रेवावनखेड़ी से ढाना, शोभापुर रेवावनखेड़ी से सुखाखेड़ी, अकोला से नकटुआ एस.एच. 22 से नीमनमूढ़ा, एस.एच. 22 से पांजरा शोभापुर माछा से बढैयाखड़ी, शोभापुर माछा से रनमौधा, भटगांव से खिमारा, रेवावनखेड़ी से गौरीगांव, गुरमखेड़ी पामली से लखनपुर, रेवावनखेड़ी से सोडरा, शोभापुर भटगांव से घूरखेड़ी माछा भटगांव से मदनपुर सोनपुर से गौडीमरकाढाना, माछा अजेरा से आटाश्री स्वीकृत मार्गों का निर्माण कब तक प्रारम्भ कर दिया जायेगा?
पंचायत मंत्री ( श्री कमलेश्वर पटेल ) : (क) जानकारी संलग्न परिशिष्ट के प्रपत्र 'अ' अनुसार है।
(ख) जी हाँ, कार्य प्रारंभ हो चुका है, शेष प्रश्न उपस्थित नहीं होता।
(ग) प्रश्नांश (ग) में वर्णित 9 मार्गों का निर्माण कार्य प्रारंभ हो चुका है शेष 8 मार्गों के निर्माण हेतु निविदा की कार्यवाही प्रचलन में है।
समय-सीमा बताया जाना संभव नहीं है।
शेष जानकारी संलग्न परिशिष्ट के प्रपत्र 'ब' अनुसार है।
परिशिष्ट - 'एक'
श्री विजयपाल सिंह-- माननीय अध्यक्ष जी, मैं आपका संरक्षण चाहूँगा.
मेरी विधान सभा में 2015-16 में मुख्यमंत्री ग्राम सड़क के तहत सड़कें स्वीकृत हुई थीं और 2017 में उनकी प्रक्रिया प्रधानमंत्री सड़क में कनव्हर्ट होकर सड़क बनना थी, उस समय टेण्डर हुए, टेण्डर में, ठेकेदार ने टेण्डर लिया और आज दिनाँक तक उन सड़कों पर कार्य प्रारंभ नहीं हुआ है.
अध्यक्ष महोदय, मैं आप से और माननीय मंत्री जी से अनुरोध करना चाहता हूँ कि उत्तर तो इतना बढ़िया दे दिया जाता है कि हर सड़कों में लिखा है कार्य प्रगति पर है.
मैं माननीय मंत्री जी से यह पूछना चाहूँगा कि ये सड़कें कब स्वीकृत हुई थीं, इनके वर्क ऑर्डर कब हुए थे और क्या इन सड़कों पर कार्य प्रगति पर है?
आप ये वाली जाँच कराएँगे कि इस तरह से उत्तर दिया जाना कहीं न कहीं गलत है.
इस प्रकार के कोई उत्तर आते हैं तो उन अधिकारियों पर कहीं न कहीं कार्यवाही होना चाहिए, यह गलत उत्तर है, एक भी सड़क नहीं बनी है.
मैं उस क्षेत्र से तीन बार का एम. एल. ए. हूँ, लगातार मैं उस क्षेत्र में, गाँव में, आते-जाते रहता हूँ और देखता हूँ.
मात्र एक सड़क पर मिट्टी डालकर लेवलिंग की है और एक भी सड़क नहीं बनी है, तो मैं माननीय मंत्री जी से यह पूछना चाहूँगा कि ये सड़कें कब स्वीकृत हुई थीं, वर्क ऑर्डर कब हुए और किस ठेकेदार ने इस सड़क का टेण्डर लिया और उन्होंने आज दिनाँक तक कार्य प्रारंभ क्यों नहीं किया?
क्या उनका ठेका निरस्त करके पुनः किसी दूसरे ठेकेदार को देने का कष्ट करेंगे.
श्री कमलेश्वर पटेल-- माननीय अध्यक्ष महोदय, माननीय विधायक जी का जो प्रश्न है बहुत लाजमी है और हम समझते हैं कि सभी जन प्रतिनिधियों को अपने क्षेत्र के प्रति और विकास कार्यों के प्रति चिंतित रहना चाहिए.
अध्यक्ष महोदय, यह जो कार्य स्वीकृति की बात की है माननीय विधायक जी ने यह 15.12.2017, 19.7.2018 एवं 28.2. 2019 को निविदाएँ आमंत्रित की गई थीं इसमें जो प्रगतिरत कार्य का उल्लेख किया है.
उसमें एक मार्ग को छोड़कर बाकी मैंने खुद आपके जो प्रगतिरत मार्ग का उल्लेख किया विभाग ने, उसके बारे में हमने स्वयं संज्ञान में लेते हुए और विभागीय अधिकारियों को निर्देशित भी कर रहे हैं कि जो वस्तु स्थिति हो उसके बारे में परीक्षण कराकर माननीय विधायक जी से स्वयं हमारे जो विभाग के अधिकारी हैं, आप से चर्चा करेंगे क्योंकि एक मार्ग पर ही सिर्फ अभी तक अर्थ वर्क का कार्य जो चल रहा है उसी का सिर्फ भुगतान किया गया है बाकी जो सात प्रगतिरत मार्ग हैं उन पर अभी किसी प्रकार का भुगतान नहीं हुआ है, मार्गों पर सिर्फ सफाई एवं सर्वे कार्य चल रहा है.
भुगतान मात्र बी. टी. मार्ग पर हुआ है, तो आगे जब भी, हम समझते हैं कि ये 6 महीने के अन्दर आपका जो प्रगतिरत मार्ग है वह पूर्ण हो जाएगा, जिसका उल्लेख किया है माननीय अध्यक्ष महोदय, हम आपके माध्यम से निर्देशित कर रहे हैं कि 6 महीने के अन्दर जो अधूरे कार्य हैं, जो प्रगतिरत हैं वे पूर्ण हो जाएँ और कुछ मार्ग ऐसे हैं जिन पर निविदाएँ तो आमंत्रित की गई थीं पर अध्यक्ष महोदय, ठेकेदार द्वारा वह कार्य छोड़कर चले जाने की वजह से दुबारा निविदाएँ आमंत्रित की जा रही हैं और जल्दी माननीय विधायक जी से भी हम निवेदन करेंगे कि क्या वजह है कि आपके यहाँ ठेकेदार निविदाएँ छोड़कर जा रहे हैं.
आपका भी संरक्षण चाहिए.
आपके भी संज्ञान में कोई ऐसे ठेकेदार हों, तो आप भी उनको पार्टिसिपेट करने के लिए निर्देशित करेंगे और जो अधूरे कार्य हैं, वह जल्द पूरे कर लिए जाएँगे.
श्री विजयपाल सिंह-- माननीय मंत्री जी, जो आपने पूछा है कि क्या कारण हैं कि वहाँ ठेकेदार आ नहीं पा रहे हैं.
मैं किसी व्यक्ति विशेष का नाम यहाँ लेना नहीं चाहूँगा, जो ठेकेदार हैं, वे बाहुबली ठेकेदार हैं, बाहर का कोई भी ठेकेदार वहाँ पर आ नहीं पाता है.
कोई ठेकेदार टेण्डर लेता है तो उसको इतना डराया धमकाया जाता है कि वह वहाँ टेण्डर लेने की हिम्मत भी नहीं कर पाता है और उन्होंने जो टेण्डर लिया है उसमें आज तक कार्य प्रारंभ नहीं हुआ है.
माननीय मंत्री जी को कहीं से पर्ची आ गई बता दिया कि कुछ भुगतान एक सड़क पर हुआ है, माननीय मंत्री जी इसकी जाँच करा लें.
एक सड़क पर नहीं अनेकों सड़कों के भुगतान उसमें किए गए हैं सफाई के नाम से, ग्रेवल के नाम से और अर्थ वर्क के नाम से, मैं आप से अनुरोध करूँगा कि इस तरह की गलत जानकारी अगर आप तक आती है तो उसमें कम से कम आप सही जानकारी प्राप्त करें और जिन अधिकारियों ने जानकारी दी, उन पर कार्यवाही करने का कष्ट करें, ऐसा मेरा आप से अनुरोध है, फिर मैं आप से एक प्रश्न और करूँगा.
श्री कमलेश्वर पटेल--माननीय अध्यक्ष महोदय, माननीय विधायक जी ने जो चिन्ता जाहिर की है जहां भी विसंगति है और माननीय सदस्य ने संज्ञान में लिया है, बिना कार्य कराए अगर कहीं भुगतान हुआ है.
हम इसकी जांच करा लेंगे, जांच के पश्चात् उसकी रिपोर्ट आपके समक्ष आ जाएगी.
श्री विजयपाल सिंह--माननीय मंत्री जी जब जाँच कराएं तो विधायक को उस जांच में शामिल कर लें.
उसकी जांच हो जाए.
अध्यक्ष महोदय--बुला लेंगे.
श्री विजयपाल सिंह--दूसरा मेरा अनुरोध है कि जो बाकी सड़कें जिनके टेण्डर अभी तक हुए नहीं है उनके टेण्डर शीघ्र बुलाकर उन पर कार्य प्रारंभ कराने का कष्ट करें.
श्री कमलेश्वर पटेल--माननीय अध्यक्ष महोदय, माननीय विधायक जी का जो आग्रह है कि वे स्वयं जांच समिति में रहना चाहते हैं अगर आपका निर्देश होगा तो उन्हें भी शामिल कर लेंगे.
अध्यक्ष महोदय--बिलकुल जांच में उनको रखिए.
श्री कमलेश्वर पटेल--माननीय विधायक जी को भी जाँच में शामिल कर लेंगे.
जिन पुरानी निविदाओं का समय खत्म हो गया है वे निविदाएं पुन: एक महीने के अन्दर बुलाकर, जैसा कि हमने निवेदन किया है कि आपका भी वहां पर काफी प्रभाव है.
हमारी सरकार में किसी गुण्डा एलीमेंट्स के लिए जगह नहीं है.
आप इसके लिए बिलकुल सजग रहिए, ऐसा बिलकुल नहीं होगा.
हमारी सरकार का ऐसे लोगों को बिलकुल संरक्षण नहीं मिलेगा.
श्री विजयपाल सिंह--मेरा एक प्रश्न और है.
आपका संरक्षण चाहिए.
अध्यक्ष महोदय--आपके तीन प्रश्न हो गए.
आपकी पूरी बात आ गई है.
मुझे आगे के प्रश्न लेना हैं.
श्री विजयपाल सिंह--मेरा एक प्रश्न और है.
अध्यक्ष महोदय--आप बैठिए.
यह अब जो बोलेंगे नहीं लिखा जाएगा.
श्री विजयपाल सिंह--(XXX)
11.32 बजे स्वागत उल्लेख
राज्यसभा सांसद श्री विवेक तन्खा का अध्यक्षीय दीर्घा में उपस्थिति पर सदन द्वारा स्वागत.
अध्यक्ष महोदय--आज सदन की दीर्घा में राज्यसभा सांसद श्री विवेक तन्खा उपस्थित हैं, सदन की ओर से उनका स्वागत है.
लेकिन उस दूध की कीमत उस पानी की कीमत से भी कम हो गई है, यह बहुत बड़ा चिन्ता का विषय है इसकी ओर एक शब्द भी नहीं कहा गया.
मुझे इस बात का खेद है कि यहां पर पूर्व मंत्री जी भी बोले.
हमारे मंत्री जी ने जो बजट पेश किया है मैं उसका समर्थन करता हूं, लेकिन यह पूरे मध्यप्रदेश के लिये चिन्ता का विषय है कि दूध उत्पाद करने वालों को अगर प्रोत्साहित नहीं किया जायेगा तथा दूध की कीमत को नहीं बढ़ाया जायेगा तो दूध पैदा करने वाले लोग दूध का धन्धा बंद कर देंगे तो जिनकी जीविका दूध से चलती है वह खेती से अन्न पैदा करते हैं दूध से धंधे चलते हैं उससे उनके बच्चों की फीस भरी जाती है तथा वह बीमारियों पर अपना खर्चा चलाते हैं वह दूध आज पानी की बोतल की कीमत से भी कम का हो गया है.
गांव में एक लीटर दूध की कीमत 20-25 रूपये है.
मैं इस ओर सरकार का ध्यानाकर्षित करना चाहता हूं कि पूर्ववर्ती सरकार में दूध में कितनी मिलावट हुई कि हमारे असली दूध की कीमत कम कर दी गई.
दूसरी बात मैं कहना चाहूंगा कि डेमों की बात की मछली पालन के लिये मेरी ही विधान सभा में एक डेम है कुतवार यह बहुत बड़ा है उससे हजारो लोग पला करते थे.
उस डेम में जो मछली पैदा होती थी, वह बिना बीज छोड़े, उनके धंधे बिना किसी प्रयास के चला करते थे.
इस भारतीय जनता पार्टी की 15 वर्ष की सरकार ने उसको एक व्यक्ति को ठेके पर दे दिया और वह व्यक्ति उस डेम के ठेके से माल मार रहा है.
वह गरीब लोग वह अपने बच्चे पालने के लिये आज भूख से तड़प रहे हैं पूर्व सरकार ने यह कर्म किया.
तीसरा मैं कहना चाहता हूं कि 15 साल के अंदर जो गौमाता के सेवक, गौमाता की पूजा, फलानी योजना, मथुरा-वृन्दावन में गाय का पूजन कीर्तन सब हुआ, लेकिन यह बतायें कि पूर्ववर्ती सरकार ने गाय के लिये कोई उचित प्रबंध किया हजारों गाय सड़कों पर एक्सीडेंट में मारी गईं.
गौवंश के सांड जो सड़कों पर खुले घूम रहे हैं उन सांडों ने हजारों व्यक्तियों की मृत्यु कर दी.
कोई मनुष्य सायकिल पर जा रहा है, कोई मोटर सायकिल पर जा रहा है उनका एक्सीडेंट कर दिया उनकी वजह से कई वाहन पलट गये तथा हजारों लोग काल के गाल में समा गये उसका जिम्मेदार कौन है, यह पूर्ववर्ती सरकार जवाब दे.
मैं बजट का पुरजोर समर्थन करता हूं.
हमारे मंत्री जी ने बजट में जो योजनाएं लागू की हैं मैं समझता हूं कि वह संचालित होंगी तो प्रदेश में खुशहाली आयेगी.
जय हिन्द.
डॉ. मोहन यादव (अनुपस्थित)
श्री के. पी. त्रिपाठी (अनुपस्थित)
श्री भारत सिंह कुशवाह(ग्वालियर ग्रामीण )--उपाध्यक्ष महोदय, मैं मांग संख्या 14 एवं 16 का इसलिये विरोध करने के लिये खड़ा हुआ हूं कि पशुपालन विभाग के बजट में गौशाला निर्माण के लिये एक रूपये का भी बजट में प्रावधान नहीं रखा है.
जिस प्रकार से अपने वचन पत्र में गोशाला निर्माण की बात हमारी सरकार ने कही आज मुझे यह कहने कहीं कोई दिक्कत नहीं है कि गोशाल निर्माण के लिये विभाग के बजट में बढ़ोतरी करनी थी जो कि नहीं की गई है.
अब गोशाला निर्माण की बात करें जब विभाग के पास निर्माण के लिये कोई व्यवस्था ही नहीं रखी तथा कोई गोशाला ही नहीं बनेगी तो चारा तथा दाना किसको खिलाएंगे.
तो मेरा निवेदन है कि गौशाला निर्माण विभाग के बजट से होना चाहिये.
माननीय मंत्री जी ने बात कही है कि हम गौशाला का निर्माण मनरेगा के बजट से कराएंगे तो मेरा अनुरोध है कि मनरेगा में 60-40 का रेशो रहता है उसमें 40 प्रतिशत मजदूर तथा 60 प्रतिशत मटेरियल पर खर्च होता है.
आज पंचायतों की स्थिति बहुत खराब है.
मैं इस बात को बहुत प्रमुखता के साथ कहता हूं कि सरपंचों से पूछो कि मनरेगा में जो प्रोग्रेस देना चाहिये वह छोटे छोटे कामों में नहीं दे पा रहे हैं तो गौशाला का निर्माण कहां से पंचायत कर सकती है ?
पहला मेरा निवेदन है कि आपने जो वायदा वचन पत्र में किया है कि गौशाला निर्माण से लेकर संचालन की पूरी जिम्मेदारी पशु-पालन विभाग ले, जब कहीं जाकर यह योजना सफल होगी.
मैं कहना चाहता हूं कि जिस तरीके से आप कह रहे हैं मनरेगा से निर्माण होगा तथा दाना-पानी, चारे की व्यवस्था विभाग करेगा उसमें संचालन की व्यवस्था कौन करेगा ?
तो विशेष रूप से यह विभाग उनकी जिम्मेदारी ले और अगर कहीं बजट में विभाग ने प्रावधान नहीं किया है तो मैं समझता हूं कि पूरा सदन इससे सहमत होगा कि इसमें और बजट का प्रावधान किया जाये, क्योंकि मंत्री जी का मन काम करने का है अब इसमें बजट ही नहीं होगा तो गौशाला कहां से बनेगी ?
मैं ज्यादा समय न लेते हुए यही निवेदन करूंगा कि यदि आपने वचन पत्र सही मन से बनाया है तो सही मन से गौशाला का निर्माण होना चाहिये.
सात महीने हो गये हैं गौशाला के लिये केवल स्थल का चयन हुआ है.
आज मध्यप्रदेश के अंदर कहीं पर भी गौशाला के काम का निर्माण तो छोड़िये उसकी स्वीकृति भी नहीं हुई है.
श्री कुणाल चौधरी--आप गलत जानकारी दे रहे हैं.
(व्यवधान)
महिला एवं बाल विकास मं
महिला एवं बाल विकास मंत्री (श्रीमती इमरती देवी)एक माननीय सदस्या--डबरा विधान सभा में तीन गौशाला निर्माण का काम शुरू हो गया है.
आप इनसे पूछिये कि 15 साल में किस किस जिले में कितनी कितनी गौशालाएं आपने बनाई हैं.
(व्यवधान)
उपाध्यक्ष महोदया-- मंत्री जी जवाब दे देंगे, कृपया आप लोग बैठ जाए.
कुणाल जी बैठ जाए.
इस तरह आपस में बात न करें.
कुणाल जी यह तरीका ठीक नहीं है.
कुशवाह जी आप समाप्त कीजिए.
श्री महेश परमार - माननीय उपाध्यक्ष जी, दृढ़ इच्छा शक्ति चाहिए गौशाला बनाने के लिए.
माननीय कमलनाथ जी और हमारे मंत्री जी की इच्छा शक्ति मजबूत है, कमलनाथ जी की सरकार मजबूत है.
15 साल में ये नहीं कर पाए, लेकिन कमलनाथ जी की सरकार गौमाता के लिए करेगी. (. . . व्यवधान)
उपाध्यक्ष महोदया - भारत जी आपका सुझाव आ गया कृपया समाप्त करें. (. . . व्यवधान)
श्री भारत कुशवाह - एक मिनट में समाप्त कर रहा हूं, मैं कोई आरोप नहीं लगा रहा हूं.
ये कलेक्टर का प्रतिवेदन है, आदेश है, एक भी काम प्रारंभ नहीं हुआ है, इसलिए मैं ध्यान दिला रहा हूं. (. . . व्यवधान)
उपाध्यक्ष महोदया- कुशवाह जी, कृपया बैठ जाइए, हरदीप जी आपका समय जा चुका है, चूंकि आपने निवेदन किया है इसलिए आपको समय दे रहे हैं.
इस तरह से बात न कीजिए, किसी का भी नोट न किया जाए, केवल हरदीप डंग जी बोलेंगे वही बात नोट होगी. (. . . व्यवधान)
श्री भारत कुशवाह - उपाध्यक्ष महोदया, धन्यवाद.
श्री हरदीप सिंह डंग(सुवासरा) - माननीय उपाध्यक्ष महोदया, दूसरी बार के विधायक को तीसरी बार खाली दो-दो मिनट का मौका दिया उसके लिए धन्यवाद.
उपाध्यक्ष महोदया - आपका नाम लिया था, आप थे नहीं, आपको दोबारा अवसर दे दिया है.
श्री हरदीप सिंह डंग - माननीय उपाध्यक्ष महोदया, यह तीसरा मौका है और मात्र दो मिनट का समय देने के लिए, मैं धन्यवाद देता हूं.
श्री विश्वास सारंग - डंग जी के साथ, जब से गठन हुआ है तब से बहुत अन्याय हो रहा है.
उपाध्यक्ष महोदया - विश्वास जी अब आप उनको मत छेडि़ए.
श्री तरूण भनोत - आपकी भावनाओं को हम समझ रहे हैं, आप चिन्ता न करें.
कुंवर विजय शाह - डंग जी आप संघर्ष करों, हम आपके साथ है. (. . व्यवधान)
श्री हरदीप सिंह डंग - माननीय उपाध्यक्ष महोदया, मांग संख्या 14 एवं 16 के समर्थन में मैं अपनी बात करने के लिए खड़ा हुआ हुआ हूं.
पहले तो मैं मुख्यमंत्री कमलनाथ जी और मंत्री लाखन सिंह जी को बहुत धन्यवाद देता हूं कि एक हजार गौशाला खोलने का जो आदेश प्रदान किए हैं और वह प्रारंभ भी हो चुके हैं, क्योंकि मैंने सालरिया में भूमिपूजन किया है, बसई में होने जा रहा है, रूनिजा में होने जा रहा है.
इसलिए बहुत बहुत धन्यवाद और बधाई.
सभी मानते हैं कि हमारी तीन मां जिनको हम पूजते हैं एक गौमाता, एक देवी माता और एक भारत माता, हम सभी उनकी जय जयकार बोलते हैं.
जब भी कोई पंडित, ज्ञानी जी गौमाता की बात करते हैं तो सभी कथा में बैठे हुए लोग हाथ खड़े करके बहुत ताली बजाते हैं, अपनी गर्दन हिलाते है और गौमाता का आशीर्वाद हमें मिलता है जैसे सबसे बड़े गौभक्त अपन ही हैं, वही लोग जब कहीं जाते हैं और चौराहे पर कोई गौमाता बरसात, धूप में बैठी रहती है तो हम मोटरसायकल से कट मारकर उसको देखते हुए निकल जाते हैं, तब कथा में बजाई हुई ताली सुनाई नहीं देती.
खाली गौमाता के नाम पर चाहे वह कोई भी पक्ष हो, मैं मानता हूं इसमें सबकी जवाबदारी बनती है कि गौमाता के लिए हम सबको आगे बढ़कर कदम बढ़ाने चाहिए.
अभी जो एक हजार गौशालाएं खोली जा रही हैं उसमें मेरा निवेदन है कि जिस प्रकार से पंडालों में पत्रकारों, महिलाओं, वरिष्ठों, वीआईपी की बैठने की अलग अलग व्यवस्था होती है.
ऐसे ही जब गौशालाएं बनाई जाए तो जो स्वस्थ्य गाय हैं, उनकी बैठने की व्यवस्था अलग हो, जो विकलांग गाय हैं, जो दूध देने वाली, बच्चे वाली गाय है, जो बीमार गाय जो छोटी बड़ी होती है, उनकी अलग व्यवस्थाएं की जाए.
मेरे विधानसभा सीतामऊ में ऐसी कोई गौशाला नहीं है, जिसमें मैंने उनको राशि नहीं दिया हो.
मैंने इसके पहले गौशाला के बारे में इस विधानसभा में बोला था तो मैंने पांच नियम लागू करने के लिए बोला था कि जिस किसान के पास पांच बीघा खेती है, उसको अनिवार्य रूप से एक गौमाता पालना चाहिए, नहीं तो उनकी बिक्री खरीदी, रजिस्ट्री और नामांतरण भी नहीं किया जाना चाहिए, क्योंकि किसान गाय को पालना मजबूरी समझते हैं, इसलिए इसको अनिवार्य कर दिया जाए.
दूसरा सभी धर्मों में कहा गया है कि 10 प्रतिशत दान अपनी कमाई का करना चाहिए, मैं सभी के बारे में बात करूंगा कि जिन कर्मचारियों की 25 हजार रूपए प्रतिमाह तनख्वाह है एवं जो 25 हजार रूपए से ज्यादा वेतन लेते हैं, उनसे 500 रूपए प्रतिमाह गौशाला में अनिवार्य रूप से जमा कराया जाए, तीसरा यदि कोई व्यक्ति दस गाय से ज्यादा पालता है अलग से अपने घर पर या खेत में पालता है तो सरकार उसको सुविधा दें, उस किसान को अनुदान प्राप्त कराएं, जिससे वह और अच्छी तरह से गायों का पालन पोषण कर सके.
एक और प्रत्येक पंचायत में गौशाला खोलने का जो प्रस्ताव था, वह मेरा ही था, अभी एक हजार गौशालाएं तो खेल रहे हैं और आने वाले दिनों में प्रत्येक पंचायत में जो गौशाला खोलने का निर्णय है उसका भी निर्णय जल्दी लिया जाए, जिससे गौमाता भटक न सके.
आखिरी बोल रहा हूं यह पूरे सदन के लिए कि जितने भी नेता है, जो राजनीति करते हैं वह अगर चुनाव लड़ने की इच्छा करते हैं तो वह गौमाता पालता हो तो चुनाव लड़ने का अधिकार हो नहीं तो उसका फार्म रिजेक्ट कर दिया.
क्योंकि खाली बोलने से काम नहीं होगा.
उपाध्यक्ष महोदया - आपको पूरे पांच मिनट हो गए.
श्री तरूण भनोत - उपाध्यक्ष जी, पांच मिनट और दे दीजिए, बड़े सार्थक सुझाव दे रहे हैं.
उपाध्यक्ष महोदया - हरदीप सिंह जी की सलाह बहुत अच्छी है, अंतिम सुझाव और दे दीजिए.
श्री हरदीप सिंह डंग - यह भी एक अच्छा सुझाव है कि सभी विधायक को पांच-पांच हजार रूपए गौशाला में देना अनिवार्य कर दिया जाए.
हाथ खड़े करके बता दो भाई कौन कौन देना चाहते हैं(सदस्यगण द्वारा हाथ खड़ा किया गया.)
उपाध्यक्ष महोदया - हरदीप भाई सभी आपके साथ है.
श्री हरदीप सिंह डंग - उपाध्यक्ष महोदया, मेरा कहना है कि जो मत्स्य पालन है, हमारे यहां बसई नदी है, चम्बल की नदी है, उसमें कई जो मछुआरे है, गरीब गोताखोर है, जब कोई नाव डूब जाती है, तो अपनी जान खतरे में डालकर लाशें निकालकर लाते हैं, उनके लिए शासन ने आज तक कोई व्यवस्था नहीं की है, न तो उनके लिए रहने का मकान है, प्रधानमंत्री आवास योजना में शायद कोई आ गए हो, आज उनके लिए कोई बीमा की योजना शुरू की जाए, उनको सुविधा दी जाए और जो पाड़े खरीदते हैं, पाड़े ऐसे लोगों से खरीदए, पंजाब से खरीदकर लाते हैं.
मेरा मानना है कि मध्यप्रदेश में भी अच्छी नस्ल के पाड़े या भैंसें या गाय हैं.
मध्यप्रदेश के किसानों से खरीदना चाहिए ताकि उनको भी फायदा मिले.
रही बात रोजड़े की, रोजड़े शायद पशुपालन में ही आते हैं.
रोजड़े ने किसानों की फसल को बर्बाद कर रखा है राजस्थान में एक नियम है.
कुंवर विजय शाह - उपाध्यक्ष जी, रोजड़े पशु विभाग में नहीं, वन विभाग में आते हैं.
पहले सरदार जी तय कर लें कि कौन सा जानवर किस विभाग में आता है.
श्री हरदीप सिंह ढंग - रोजड़ा पशु है इसलिए मैं बोल रहा हूं. (. . व्यवधान)
श्री पारसचन्द्र जैन - इनको उस समिति में सदस्य बना दिया जाए.
डॉ. राजेन्द्र पाण्डेय - आप बहुत सही बात बोल रहे हो, आपका सुझाव बहुत अच्छा है.
श्री तरूण भनोत - आदरणीय विजय शाह जी, आप जानवरों पर मत जाइए, आप उनकी भावनाओं को समझिए, भावनाएं महत्वपूर्ण है, जानवर महत्वपूर्ण नहीं है.
श्री विश्वास सारंग - नातीराज जी का विषय है, आप तो कुछ प्रकाश डालो.
उपाध्यक्ष महोदया - कृपया बैठ जाइए.
श्री हरदीप सिंह डंग - रोजड़े को किसी भी विभाग में मानते हो, किसानों को तार फैंसिंग के लिए अनुदान की राशि दी जाए.
तार फैंसिंग अगर हो जाएगी तो किसानों की फसलों का जो नुकसान होता है, वह होने से बचेगा, इसके लिए और भी कोई नियम बनाए, जो गौशालाएं आप खोलने जा रहे हैं, उसके लिए मैं पुन: आपको धन्यवाद दे रहा हूं, बहुत बहुत धन्यवाद, जय हिन्द जय, भारत.
श्री दिलीप सिंह परिहार (नीमच) - माननीय उपाध्यक्ष महोदया, मैं मांग संख्या-14 पशुपालन एवं 16 मछुआ का विरोध करता हूँ एवं कटौती प्रस्ताव का समर्थन करता हूँ.
माननीय उपाध्यक्ष महोदया, आज बचपन याद आता है.
जब मैं छोटा था तो चौपे में गाय छोड़ने जाया करता था और उस समय लम्बी-चौड़ी जमीन सरकार की हुआ करती थी, जो चारागाह हुआ करती थी.
उस समय जितनी जमीन थी, उसकी 7.5 प्रतिशत जमीन गौमाता एवं पशुओं के चरने के लिए हुआ करती थी, उस समय की जमीन के पट्टे पूर्व की सरकारों ने काट दिये और वह जमीन पहले 5 प्रतिशत हुई और आज 2 प्रतिशत बची है.
गौमाता के खड़े रहने के लिये जगह नहीं है, हम सब लोगों को इस बात की ओर सदन में विचार करना चाहिए कि आज हमारे लिए यदि मकान की जमीन नहीं हो, हमारे घूमने के लिए स्थान न हो, खेलने के लिए मैदान न हो तो हम मानव किस प्रकार का महसूस करेंगे एवं बिना बोलने वाला पशु आज क्या महसूस कर रहा होगा ?
उसकी भावनाओं को कितनी ठेस पहुँची होगी ?
यह देश ऋषिमुनियों का एवं महापुरुषों का देश रहा है और जिन लोगों के पास पूर्व के समय पशुधन हुआ करता था, उनको सबसे ज्यादा इज्जत और प्रतिष्ठा मिलती थी और समाज के लोग उसको प्रणाम करते थे.
आज पशुधन रखने के लिए व्यक्ति के पास जमीन नहीं है, लोगों ने जमीन पर पट्टे देकर और लोगों को लड़वाने का कार्य पूर्व की सरकारों ने किया है, हम सब लोगों को इस पर विचार करना चाहिए.
यह जो पशुपालन के लिए बजट रखा है, वित्त मंत्री जी, यह बजट बहुत कम है.
यदि इसको बढ़ा दिया जायेगा तो अच्छा होगा.
उपाध्यक्ष महोदया, हम सब जानते हैं कि गौशालाएं खुलना चाहिए और सरकार ने जो निर्णय लिया है, मैं सरकार का स्वागत करता हूँ.
गौमाता या भैंस, जो हम देखते हैं, वह हिन्दू को दूध पिलाती है, मुसलमान को दूध पिलाती है, बच्चे को दूध पिलाती है, जो गौमाताएं कहीं न कहीं भटक रही हैं, उन गौमाताओं को संरक्षण देने के लिए हमारे पुरखों ने, ऋषिमुनियों ने कहा है कि गौमाता में करोड़ों देवी-देवता निवास करते हैं.
आज वे गौमाताएं काटी जा रही हैं.
मैं पूर्व मुख्यमंत्री, श्री सुन्दरलाल जी पटवा को धन्यवाद दूँगा क्योंकि उन्होंने यह संकल्प लिया था कि मध्यप्रदेश की धरती पर गौमाता के रक्त की एक बूँद भी नहीं गिरेगी और उन्होंने गौमाता काटने पर प्रतिबंध लगाया था.
आज मुझे यह कहते हुए बड़ा दु:ख हो रहा है कि आज जो गौमाता बाजार में खुले में घूम रही हैं, कुछ लोग उन्हें उठाकर ले जाते हैं, उसको काटने के लिए बेच देते हैं.
हमारे मन को पीड़ा होती है, जिस गाय में करोड़ों देवी-देवता निवास करते हैं, उनको लोग कसाइयों को चुराकर बेच देते हैं और वे गौमाताएं कटने के लिए चली जाती हैं.
केन्द्र और प्रदेश सरकार, दोनों से हम लोगों को यह संकल्प लेना चाहिए कि हम सब लोग मिलकर गौमाता के रक्त की एक बूँद भी भारत माता की धरती पर न गिरने दें.
यह हम सबका दायित्व है, यदि हम उनको पालते-पोसते हैं और उसका दूध पीते हैं तो सबका यह दायित्व होता है कि हम उनका संरक्षण करें और संरक्षण करने के लिए गौशालाओं का निर्णय बहुत अच्छा निर्णय है, मैं इसका स्वागत करता हूँ.
हम सब लोग मिलकर इसके लिए बजट बढ़ाने का काम करेंगे, तो बहुत अच्छा होगा.
हम देखते हैं कि हमारी आर्थिक स्थिति सम्पन्न करने के लिए पूर्व मुख्यमंत्री, श्री शिवराज सिंह चौहान जी ने किसानों को मेहनत करने के लिए कहा और उन्हें कृषि कर्मण पुरस्कार प्राप्त हुआ.
हम अन्न उत्पादन में प्रथम स्थान पर रहे.
हम सब गाय, भैंस और बकरी पालने वाले लोग यह संकल्प लें कि जैसा हरदीप भाई ने कहा कि हम अपने घरों में गाय पालेंगे.
मुझे याद है कि बीच के समय में मेरे घर में गाय नहीं थी, मेरी धर्मपत्नी ने गीर गाय पाली, वह बढि़या दूध दे रही है और उससे दूध, घी एवं उससे मक्खन मिलता है तो दिमाग भी चलता है.
मैं इसलिए सबसे निवेदन करूँगा कि वे अपने-अपने घर में गौमाता का पालन करें, दूध उत्पादन करें.
आज जो दूध उत्पादन हो रहा है, यूरिया से, प्लास्टिक से दूध बनाया जा रहा है.
यह आज के समाचार-पत्रों में हमने पढ़ा है.
मैं वेटनरी के उन डॉक्टरों को बधाई एवं धन्यवाद दूँगा.
यदि हम आज बीमार हो जाते हैं तो डॉक्टर के पास जाते हैं तो वह हमारी नब्ज़ देखता है और हम कहते हैं कि मुझे बुखार है, मेरा पेट दर्द हो रहा है.
मैं वेटनरी के उन डॉक्टर्स को कहूँगा कि आप बिना बोलने वाले पशुओं का इलाज कर रहे हैं, इसलिए उन्हें धन्यवाद दूँगा.
उपाध्यक्ष महोदया, मैं मान्यवर मंत्री जी से निवेदन करूँगा कि वे स्टाफ बढ़ाएं.
स्टाफ की बहुत कमी है, हमारे वेटनरी डॉक्टर आएं, उनको ट्रेनिंग दें और उनको बढ़ाने का प्रयास करें.
हम देखते हैं कि आज जिस प्रकार का गौधन धीरे-धीरे समाप्त होता जा रहा है.
पुराने समय में अच्छी गीर नस्ल की गायें होती थीं, वह अच्छा दूध देती थीं, कहीं न कहीं बंध्याकरण पशु विस्तार योजना, जो पशुओं के प्रजनन को रोकने के लिए है, उसमें मंत्री जी को कुछ न कुछ योजना बनानी चाहिए, उनके टीकाकरण के लिए कैम्प लगाने चाहिए.
इस प्रकार से यदि हम काम करेंगे तो आने वाले समय में गौमाताएं हमें दुआएं देगीं, बददुआओं का भी असर होता है.
उपाध्यक्ष महोदया - कृपया समाप्त करें.
श्री दिलीप सिंह परिहार - उपाध्यक्ष महोदया, जो लोग अच्छे काम करते हैं, उनकी वैतरणी गौमाता की पूँछ पकड़कर हो जाती है.
यदि उनकी भावनाओं के अनुसार आप काम करोगे तो आपकी नैया पार हुई है और यदि नीयत में कहीं न कहीं गड़बड़ रही तो नैया वापस भी डूब सकती है इसलिए आप गौशालाएं खोलें और गौमाता की दुआएं लें और मैं नस्ल सुधार के लिए भी आपसे निवेदन करूँगा.
गांधीसागर जैसे मध्यप्रदेश की धरती पर अनेक बांध हैं, जहां पानी संचय हो रहा है, यदि उनमें हम मछलीपालन करेंगे और नये-नये बीज/अण्डे डालें तो उससे हमारी आर्थिक आय अच्छी हो सकती है और कड़कनाथ मुर्गे की बात नहीं करूँगा तो मजा नहीं आएगा.
हम देखते हैं कि हमारे आदिवासी भाई कड़कनाथ पालते हैं तो हम कहीं न कहीं उनको पालने के लिए योजनाएं बनाएं.
हम सब कुछ न कुछ अच्छा काम करने के लिए इस विधानसभा सत्र में आए हैं.
उपाध्यक्ष महोदया - दिलीप जी, कृपया समाप्त करें.
श्री दिलीप सिंह परिहार - माननीय उपाध्यक्ष महोदय, मैं दो शब्द बोलकर अपनी बात समाप्त करूँगा.
हमारी आचार्य विद्यासागर योजना, उस योजना के माध्यम से पूर्व मुख्यमंत्री, श्री शिवराज सिंह चौहान जी ने बहुत अच्छी योजनाएं बनाईं.
अभी सम्माननीय लक्ष्मण सिंह जी बता रहे थे.
हम स्व-सहायता समूह के माध्यम से गांव-गांव में हमारी बहनों की छोटी-छोटी समिति बनाकर उनको लोन देंगे.
यदि वे गौ और भैंस को पालेंगी तो दूध उत्पादन होगा और दूध हम सबको मिलेगा.
हम चाहते हैं कि यह देश वापस सोने की चिडि़या बन जाये.
यहां दूध और दही की नदियां बहें और उसी भाव को लेकर इस बजट में हम चरणबद्ध तरीके से आगे बढ़ेंगे.
गौ-सेवकों के प्रशिक्षण भी हम आयोजित करें, गोपाल पुरस्कार, यहां सुरेन्द्र भाई बैठे हुए हैं, इनके पिताजी गाय पालते हैं, इनकी गौशालाएं हैं, भाई माधव जी मारू हैं, उनकी भी गौशालाएं हैं, जब भी गौ पुरस्कार की प्रतियोगिता होती है तब इनकी गायें प्रथम आती हैं.
मैं ऐसे गौपालकों को भी धन्यवाद देता हूँ.
जो अच्छे गौपालक हैं, उनका सरकार को सम्मान करना चाहिए.
आपने मुझे बोलने का अवसर दिया, मैं इसके लिए धन्यवाद देता हूँ.
गौमाता की जय.
उपाध्यक्ष महोदया - धन्यवाद.
श्री फुन्देलाल सिंह मार्को (पुष्पराजगढ़) - माननीय उपाध्यक्ष महोदया, मैं मांग संख्या-14 एवं 16 का समर्थन करता हूँ और माननीय पशुपालन मंत्री जी को ढेर सारी शुभकामनाएं और बधाई देता हूँ.
मैं अन्य बिन्दुओं पर न बोलते हुए ताकि पुनरावृत्ति न हो.
मैं अपनी विधानसभा में जो वर्तमान में मुर्गीपालन चल रहा है, उसके बारे में थोड़ा सा बताना चाहता हूँ.
पुष्पराजगढ़ विधानसभा में लगभग 3,000 हितग्राहियों को एक शेड करीब 80-90,000 रुपये का पड़ता है, हम एक परिवार को हमने एक इकाई देते हैं, उसको चूजा उपलब्ध कराते हैं और चूजा उपलब्ध कराने के बाद, उसका दाना-खाना सब जो हितग्राही को दिया जाता है, उसमें एक एनजीओ लगा दिया गया है.
वह लगभग 25-26 दिन के बाद एक किलो का हो जाता है, उसके बाद एनजीओ का व्यक्ति आता है और सभी घरों से मुर्गे तौलकर वहीं से वह बाजार लेकर जाता है.
इस तरह से वहां करीब एक परिवार को लगभग 4,000 रुपये से 5,000 रुपये प्रतिमाह उसकी मासिक आय बन जाती है.
माननीय उपाध्यक्ष महोदय, वे अपने कृषि कार्य तो करते ही हैं, घर के काम भी करते हैं, उसमें हमारी बहुत सारी गृहणी महिलाएं, जो जनजातीय समूह में जुड़कर इस व्यवसाय को बहुत अच्छी तरह से कर रही हैं, उसमें लाभ भी पा रही हैं और वे सफल भी हैं.
आदरणीय ने कड़कनाथ मुर्गे के बारे में कहा.
मैं यह सोच रहा था कि इसकी बात न हो.
यह मध्यप्रदेश में झाबुआ तथा अन्य जिलों में पाले जाते हैं.
मध्यप्रदेश से अन्य प्रदेशों में इनकी काफी मांग है, यदि हम इनकी इकाई बढ़ा दें.
इसके चूजे बढ़ा दें, हम जो व्यवसाय कर रहे हैं, इसको थोड़ा बढ़ाया जाय तो निश्चित ही इससे लोग जुड़ेंगे और उनकी आय में वृद्धि होगी और इस दिशा में मैं माननीय मंत्री जी से चाहूँगा कि हमारे मुर्गीपालन, कड़कनाथ मुर्गे में थोड़ा ध्यान दें और उसमें थोड़ी राशि आप देंगे तो अच्छा होगा.
हम अभी डी. एम. एफ. की राशि से अपने जिले में काम कर रहे हैं, उससे काफी अच्छी लोगों में स्वीकार्यता भी है और लोगों की आय में वृद्धि हुई है, लोग प्रसन्न हैं, इससे लोग बहुत खुश हैं.
मैं माननीय मंत्री जी से यह कहना चाहता हूं कि यदि यह अच्छा है तो अन्य विधानसभा और प्रदेश में भी इसको लागू करने का कष्ट करें.
माननीय उपाध्यक्ष महोदया, आपने मुझे बोलने का समय दिया बहुत-बहुत धन्यवाद.
श्रीमती रामबाई गोविन्द सिंह (पथरिया) -- अनुपस्थित.
श्री उमाकांत शर्मा (सिरोंज) -- माननीय उपाध्यक्ष महोदया, मैं मांग संख्या 14 एंव 16 का विरोध करने के लिये और कटौती प्रस्ताव के पक्ष में समर्थन करने के खड़ा हुआ हॅू.
सर्वप्रथम मैं कहना चाहता हूं कि मेरा माईक छोटा कर दिया गया है, कहीं मेरी आवाज को दबाने के लिये तो ऐसा नहीं हुआ हो ?
उपाध्यक्ष महोदया -- नहीं आपकी आवाज पूरे सदन में अच्छे से आ रही है, आपकी आवाज को कोई नहीं दबायेगा, आप बोलें.
श्री उमाकांत शर्मा -- माननीय उपाध्यक्ष महोदया, सर्वप्रथम में देश के प्रधानमंत्री माननीय मोदी जी और भाजपा की केंद्र सरकार को धन्यवाद देना चाहता हूं जिन्होंने नीतिगत निर्णय लिया है कि वह गौवंश और गाय के मांस का सभी प्रकार का निर्यात बंद कर देंगे और इसके लिये सदन को भी उनका धन्यवाद देना चाहिये.
मैं पूर्व मुख्यमंत्री सुश्री उमा भारती जी को और आदरणीय श्री शिवराज सिंह चौहान जी को धन्यवाद देना चाहता हूं जिन्होंने मध्यप्रदेश में पहली बार गौवध प्रतिषेध अधिनियम लागू करके और सख्त अधिनियम बनाकर गौ माता को बचाने का काम मध्यप्रदेश की सरकार के माध्यम से किया है.
यह काम आज तक की किसी कांग्रेस सरकार ने नहीं किया था, वह कार्य भारतीय जनता पार्टी की सरकार ने किया है और उसके लिये मैं उनको बहुत -बहुत धन्यवाद देता हूं.
वित्तमंत्री( श्री तरूण भनोत) -- माननीय उपाध्यक्ष महोदया, इनको बोलिये एक बार आंकड़े निकाले कि किसकी सरकार में सबसे ज्यादा मांस का निर्यात हुआ है ?
श्री उमाकांत शर्मा -- हमारी सरकार में मध्यप्रदेश से कोई गौमांस निर्यात नहीं हुआ है.
मैं आपको चैलेंज करता हूं.
श्री महेश परमार -- माननीय उपाध्यक्ष महोदया, क्या मध्यप्रदेश में मोदी जी गौमांस बैन कर रहे हैं ?
श्री उमाकांत शर्मा -- सुश्री उमा भारती जी और श्री शिवराज सिंह चौहान जी की पंद्रह साल की भाजपा सरकार में कोई गौमांस निर्यात नहीं हुआ है.
उपाध्यक्ष महोदया -- श्री उमाकांत शर्मा जी मेरा आपसे निवेदन है कि आप जवाब न देकर, अपनी बात रखें.
माननीय वित्त मंत्री जी आप बैठ जायें. . . . (व्यवधान). . . . . .
श्री तरूण भनोत -- आप माननीय मोदी जी की सरकार के बारे में बता दीजिये. . . . . (व्यवधान). . . . . .
श्री भारत सिंह कुशवाह -- यहां मध्यप्रदेश सरकार की बात हो रही है. . . . . (व्यवधान). . . . . .
श्री वालसिंह मैड़ा -- सच्चाई तो आने दीजिये. . . . . (व्यवधान). . . . . .
श्री रामेश्वर शर्मा -- माननीय उपाध्यक्ष महोदया, . . . . (व्यवधान). . . . . .
उपाध्यक्ष महोदया -- श्री रामेश्वर शर्मा जी वह भी शर्मा जी हैं उनको बोलने दीजिये. . . . . (व्यवधान). . . . . .
श्री रामेश्वर शर्मा -- माननीय उपाध्यक्ष महोदया, यह संरक्षण तो हर सदस्य चाहता है कि पहली बार के सदस्य यदि कोई विषय उठा रहे हैं और यदि वह विषय से भी हटकर कोई बात कह रहे हैं और उनके बीच-बीच में वित्तमंत्री जैसे सीनियर बोल रहे हैं, आप बाद में बोलिये. . . . . (व्यवधान). . . . . .
उपाध्यक्ष महोदया -- उनको पूरा संरक्षण है.
श्री रामेश्वर जी आप बैठ जायें श्री उमाकांत शर्मा जी आप बोलें.
अब किसी की बात नोट नहीं होगी, श्री उमाकांत शर्मा जी जो बोलेंगे वही बात नोट होगी.
श्री वालसिंह मैड़ा -- (XXX)
श्री रामेश्वर शर्मा -- (XXX)
उपाध्यक्ष महोदया -- (एक साथ कई माननीय सदस्यों के अपने आसन पर खड़े हो जाने पर ) आप इस तरह से टीका टिप्पणी न करें, आप सभी बैठ जायें. (व्यवधान). . . . . .
श्री उमाकांत शर्मा -- माननीय उपाध्यक्ष महोदया, मुझे कहने में अत्यंत दुख है कि जो प्रतिवेदन 2018-19 प्रस्तुत किया गया है, उसमें गौवंश की संख्या दस प्रतिशत घट रही है, यह सरकार के लिये निंदनीय है.
इधर हम गौशाला खोलने की भी बात कर रहे हैं और गौवंश घट रहा है, मैं इसके लिये सरकार की निंदा करता हूं.
इसके साथ में पशुपालन विभाग को सुझाव देना चाहता हूं कि पचास प्रतिशत सब्सिडी पर बगैर ब्याज के जैसे किसानों को ऋण दिया जाता है, ऐसे ही मध्यप्रदेश में पशुपालकों को दस लाख रूपये तक का और पचास प्रतिशत सब्सिडी के साथ अगर ऋण दिया जायेगा तो इतिहास बन जायेगा.
मुझे ऐसा विश्वास है कि हम गौ पालन और पशुपालन के माध्यम से दुग्ध क्रांति कर पायेंगे और मंत्री जी ऐसा प्रावधान करेंगे तो अच्छा रहेगा.
हाल ही में सरकार एक विधेयक लाई है गौवध प्रतिषेध अधिनियम जिसमें मॉब लिंचिंग के नाम से संशोधन किया गया है.
मैं कहना चाहता हूं कि अगर आपने इस विधेयक को पारित किया तो गौ माता की तस्करी और बढ़ेगी गौ माताओं की हत्याएं और होंगी, जिले-जिले में शहर- शहर में गौवंश कटेगा क्योंकि इसके बाद अब फिर कोई शिकायत करने के लिये आगे नहीं आयेगा क्योंकि उल्टा उनके ऊपर ही मुकदमा बन जायेगा.
श्री रामेश्वर शर्मा -- माननीय उपाध्यक्ष महोदया, मैं यह बोलना चाहता हूं.
उपाध्यक्ष महोदया -- श्री रामेश्वर शर्मा जी कृपया बैठ जायें, वह अपनी बात कर रहे हैं, आप उनको अपनी बात करने दीजिये, ऐसे टीका टिप्पणी न करें.
ऐसा नहीं चलेगा यह गलत बात है.
आप बैठ जायें.
उमाकांत शर्मा जी आप अपनी बात जारी रखें.
श्री रामेश्वर शर्मा जी की अब कोई बात नोट नहीं होगी.
श्री रामेश्वर शर्मा -- (XXX)
श्री उमाकांत शर्मा -- माननीय उपाध्यक्ष महोदया, मैं मध्यप्रदेश की चिंता व्यक्त करना चाहता हूं.
हम गिर नस्ल की बात कर रहे हैं, हम साहिवाल नस्ल की गाय की बात कर रहे हैं, हम ब्राजील और कनाडा से गौवंश मंगाने की बात कर रहे हैं लेकिन मेरे मध्यप्रदेश की मालवा की, बुंदेलखंड की, बघेलखंड की, चंबल बेल्ट की, जबलपुर क्षेत्र की गौ नस्ल नष्ट होती जा रही है.
हम मध्यप्रदेश की नस्ल को बचाने के लिये क्या कर रहे हैं ?
यह बजट में कोई प्रावधान नहीं है.
मैं निवेदन करना चाहता हूं कि मध्यप्रदेश की देशी शुद्ध गाय की नस्लों के लिये बजट में अलग से प्रावधान किया जाये और कोई भी विदेशी नस्ल की संकर नस्ल की विेदेशी गाय का बैल से सांड से किसी भी प्रकार उत्पादन न किया जाये, अन्यथा हमारी नस्ल खराब हो जायेगी और हमारी नस्ल दो प्रकार की हो जायेगी.
माननीय उपाध्यक्ष महोदया, विधानसभा के अंदर बैठकर चर्चा हो रही है मैं पशुपालन मंत्री से पूछना चाहता हूं कि आपके अनुभाग स्तर पर जो जिला कमेटी गौ शालाओं के लिये बनाई है उसमें कितने जनप्रतिनिधि रखे हैं ?
कौन से विधायक को उसमें स्थान दिया है ?
क्या जिला स्तर पर और अनुभाग स्तर पर, सब डिवीजन स्तर पर जन प्रतिनिधियों को स्थान नहीं देना चाहिये ?
मुझे लगता है कि स्थान देना चाहिये और यह प्रावधान किया जाना चाहिये.
सबसे बड़ी बात है गौवंश के लिये चारे की, भूसा की आवश्यकता होती है.
हमारे यहां मध्यप्रदेश से भूसा ढोया जाता है और हमारे किसानों को भूसा नहीं मिलता है.
इसलिये भूसे के परिवहन पर प्रतिबंध लगाया जाये, ऐसी मांग मैं सदन के माध्यम से करता हूं.
मैं निवेदन करना चाहता हूं कि दिग्विजय सिंह जी के जमाने की बात हो रही है, तो उन्होंने चरनोई की जमीन पचास प्रतिशत से ज्यादा पट्टे पर देकर खत्म कर दी थी.
मैं यह निवेदन करना चाहता हूं बड़े-बड़े पुराने और बुजुर्ग सदस्य बैठे हैं, पहले हमारे यहां राजस्व की अगर राजस्व मंत्री जी और वन मंत्री जी हों तो राजस्व वन विभाग की बीड़ हुआ करती थी.
मध्यप्रदेश से घास के मैदान खत्म हो गये.
कैल, मचौली इस प्रकार से अनेक प्रकार की 15 प्रजाति की घास होती थी, वह घास की प्रजाति खत्म हो गई है.
श्री लक्ष्मण सिंह -- माननीय सदस्य अब तो पार्टी वाले भी कह रहे हैं कि आप बैठ जाओ.
पार्टी वालों की तो सुन लें, वह सब बैठने का कह रहे हैं.
उपाध्यक्ष महोदया -- (हंसी) आपका समय काफी हो गया है, आप बैठ जायें.
लोक स्वास्थ्य यांत्रिकी मंत्री (श्री सुखदेव पांसे) -- पार्टी वालों ने तो इनको जेल भेज दिया है.
श्री उमाकांत शर्मा -- अरे साहब आप भी जेल भिजवा दो, हमें कोई चिंता नहीं है.
आपने दो मुकदमें तो बनवा ही दिये हैं.
मैं यह कहना चाहता हूं कि चरनोई की भूमि, राजस्व की बीड़, घास की बीड़ की पुन: नीलामी करना चाहिये.
उपाध्यक्ष महोदया -- कृपया आप समाप्त करें.
आपको जो भी कहना है आप लिखकर दे दें.
श्री उमाकांत शर्मा -- माननीय उपाध्यक्ष महोदया, मेरे और भी बहुत मुद्दे हैं.
मैं सदन के समक्ष आखिरी बात कर रहा हूं, इसमें आपके लिये भी आनंद आयेगा (हंसी).
उपाध्यक्ष महोदया -- अपनी अंतिम बात रखें (हंसी). . . . .
श्री उमाकांत शर्मा -- माननीय उपाध्यक्ष महोदया, हमारे यहां केवल गाय को, भैंस को पशु माना जा रहा है, उनको पालने वाला पशु माना जा रहा है.
मुझे बड़ी चिंता है हमारे प्रदेश से गधे खत्म हो रहे हैं.
सिंगरौली जिला सन् 1912 में गधा विहीन हो गया था.
हम वहां किसको गधा कहेंगे ?
किसको गधे का बच्चा कहेंगे ?
हमें अपने बच्चों को गधा दिखाने के लिये चिडि़या घर जाना पड़ेगा .
कुंवर विजय शाह -- माननीय उपाध्यक्ष महोदया,(XXX). .
उपाध्यक्ष महोदया --इसको विलोपित करें.
उमाकांत जी आपने कहा था आप अंतिम बात बोल रहे हैं,आपकी बात आ गई है, कृपया समाप्त करें.
श्री उमाकांत शर्मा -- माननीय उपाध्यक्ष महोदया, मैं केवल एक बात कहना चाहता हूं कि प्रत्येक संभाग केंद्र पर, शासन के स्तर पर मॉडल गौशाला और एक पशु चिकित्सा महाविद्यालय खुलना चाहिये.
माननीय उपाध्यक्ष महोदया,आपने बोलने के लिये समय दिया आपका बहुत-बहुत धन्यवाद.
उपाध्यक्ष महोदया -- माननीय मंत्री जी आप बोलें.
पशु पालन मंत्री (श्री लाखन सिंह यादव)-- माननीय उपाध्यक्ष महोदया, मेरे विभाग की अनुदान मांगों पर 11 सत्ता पक्ष और विपक्ष के लोगों ने अपने-अपने महत्वपूर्ण सुझाव दिये हैं.
में उनके नाम पढ़कर सुनाना चाहता हूं.
श्री ओमप्रकाश सखलेचा जी आपने बहुत महत्वपूर्ण सुझाव दिये और आपके सुझावों पर मैं गौर करूंगा.
आदरणीय लक्ष्मण सिंह जी, आदरणीय अजय विश्नोई जी, श्री विनय सक्सेना जी, श्री देवेन्द्र वर्मा जी, श्री गिर्राज दण्डोतिया जी, श्री भारत सिंह कुशवाह जी, श्री हरदीप सिंह डंग जी, श्री दिलीप सिंह परिहार जी, श्री फुंदेलाल मार्को जी और पंडित उमाकांत शर्मा जी. पंडित जी गधों को ढुंढवायेंगे कहां चले गये.
माननीय उपाध्यक्ष महोदया जी, अभी विश्नोई जी ने वर्ष 2009 में जब वह इस विभाग के मंत्री थे उस समय की उन्होंने बात रखी और उन्होंने बहुत अच्छी बात रखी, जब इनको यह विभाग मिला था उस समय इनको भी यह कहा गया होगा कि आप मंत्री तो बन गये, लेकिन आपका विभाग ठीक नहीं है.
यह उनके चहेतों ने, उनके विधान सभा के लोगों ने इस तरह की बात रखी होगी, उन्होंने यह बात अभी यहां प्वाइंट की.
माननीय उपाध्यक्ष महोदया, 26 दिसम्बर 2018 को जब ऐसे ही मैंने मंत्रिमंडल की शपथ ली तो मेरे क्षेत्र में लोगों ने बड़ी भारी खुशियां मनाईं और लोगों को लगा कि हमारे क्षेत्र का विधायक मंत्री बन गया, हमारे क्षेत्र में विकास होगा, उन्होंने ढोल ढमाके और तमाम सारी मिठाईयां और पटाखे चलाये और जब तीसरे दिन जाकर मुझे यह पशुपालन विभाग की जिम्मेदारी मिली तो हमारे क्षेत्र के लोगों और प्रदेश के लोगों में मुझे थोड़ी मायूसियत देखने को मिली, उदासीनता मुझे देखने को मिली.
मेरे यहां उस दिन बधाई के फोन कम आये तो मैंने कुछ लोगों से कहा, कुछ लोगों ने कहा भाई साहब आप मंत्री तो बन गये लेकिन ये विभाग जरा गड़बड़ सा दे दिया.
लेकिन माननीय उपाध्यक्ष महोदया, मेरे क्षेत्र के लोग तो थोड़ा अपने आप को असहज महसूस कर रहे थे, लेकिन मैं आपको इस सदन में यह बताना चाहता हूं कि जिस दिन मुझे यह विभाग मिला था उस दिन मेरे मन में अपने आप में बड़ी खुशी का इजहार हो रहा था और वह खुशी इस बात की थी कि मैं बिलकुल दूरस्थ गांव से इधर इस सदन में चौथी बार चुनकर आया हूं और चौथी बार जब मैं चुनकर आया हूं तो निश्चित तौर पर मेरा लगाव ज्यादातर टोटल ग्रामीण क्षेत्र से रहा है.
मुझे याद है अभी आदरणीय विश्नोई जी ने एक बात कही थी जब परमार साहब यह बात कह रहे थे कि यह छोटे थे तो अपने गांव में गायों को छोड़ने, उनको चराने के लिये जाया करते थे और मैं भी उसी परिवेश में पला, बढ़ा हूं.
मैं जब छोटा था तब मैं खुद गाय चराने के लिये जाता था, मेरे परिवार में. . . . . . . . . .
4.38 बजे (अध्यक्ष महोदय (श्री नर्मदा प्रसाद प्रजापति (एन. पी. ) पीठासीन हुये)
. . . . . . . . . . ढाई-ढाई सौ, तीन-तीन सौ गाय हुआ करती थीं और उस समय हमारी माता-बहनें जब घर में खाना बनाती थीं और पहली रोटी जब बनती थी तो वह पहली रोटी हमारी माता-बहनें चंदिया के नाम से निकालती थीं और वह पहली रोटी को गाय को खिलाने का काम करती थी, यह उस समय की परंपरा थी.
आज उतनी नहीं है आजकल की महिलायें तो डायरेक्ट. .
कुंवर विजय शाह-- पति को खिलाती हैं.
श्री लाखन सिंह यादव-- लेकिन माननीय अध्यक्ष महोदय, मुझे यह बात कहने में कहीं कोई संकोच नहीं है कि हमारे प्रदेश के माननीय लोकप्रिय मुख्यमंत्री जी ने मुझे जो विभाग दिया है, इस विभाग को मैं पूरे सम्मान के साथ काम करने के लिये तत्पर हूं और यह भी मैं आपको बताना चाहता हूं कि इस विभाग में जब मध्यप्रदेश में 15 साल पहले कांग्रेस पार्टी ने जब आपको यह सरकार दी थी, इस प्रदेश को सौंपा था उस समय इस प्रदेश में आज जो हमारी गौमाता को आप लोग कहते हैं, समूची भारतीय जनता पार्टी देश में गाय के नाम पर और भगवान राम के नाम पर राजनीति करती रही और जब हमनें आपको 15 साल पूर्व सरकार दी उस समय . .
श्री रामेश्वर शर्मा-- आपने दी कि हमने ली.
श्री लाखन सिंह यादव-- आपने ले ली, हमने दी, हमनें आपको छोड़ी या प्रदेश की जनता ने दी.
माननीय अध्यक्ष महोदय, हमने जब सरकार इनको 15 साल पहले दी तब इस प्रदेश में निराश्रित गौवंश 35 और 40 हजार के लगभग हुआ करता था और आज जब इन्होंने हमको सरकार सौंपी है तो इस प्रदेश में निराश्रित गौवंश जिसको कि आप हमेशा अपनी गाय माता के नाम से कहते थे उस गाय माता की आपने जो 15 साल में दुर्दशा की है वह इस प्रदेश की जनता से किसी से छिपा नहीं है.
आज जब मध्यप्रदेश में कांग्रेस की सरकार है तो आप लोगों ने हमको निराश्रित गौवंश इस प्रदेश में जो रोडों पर घूम रहा है, खेतों में किसानों के डंडे खा रहा है, बाजार में सब्जी वालों के, ठेले वालों के डंडे खा रहा है, ऐसा निराश्रित गौवंश 6 लाख 92 हजार इन्होंने हमको दिया है.
एक माननीय सदस्य-- वह तो अभी भी रोडों पर घूम रहा है.
श्री ओमप्रकाश सखलेचा-- माननीय अध्यक्ष महोदय, गौवंश के नंबर की बजाय आपके गौवंश की तरक्की कितनी हुई और दूध का आउटपुट कितना बना उस पर आयें.
श्री लाखन सिंह यादव-- सखलेचा जी, उस पर भी आ रहा हूं, आप बैठे तो रहिये.
माननीय अध्यक्ष महोदय, जब हमने यह देखा कि प्रदेश के हालात खराब हैं, यहां का निराश्रित गौवंश रोडों पर एक्सीडेंट में मारा जा रहा है, किसान शाम को फसल को अपनी अच्छी छोड़कर आता है और सुबह जब जाता है तो यह निराश्रित गौवंश द्वारा उसकी सारी की सारी फसल चौपट कर दी जाती है, किसान खेत पर जाकर सर पर हाथ रखकर रोता है.
ऐसे निराश्रित गौवंश का संधारण और संवर्धन करने का काम यह कांग्रेस पार्टी और आदरणीय कमलनाथ जी की सरकार ने शुरू किया है.
हमने अपने पहले फेस में, अपने वचन पत्र में वादा किया था कि इस प्रदेश में जितना भी निराश्रित गौवंश है उसका संधारण और संवर्धन करने का काम हम करेंगे और उसी कड़ी में हमने मध्यप्रदेश में प्रथम फेज में 1 हजार गौशालाओं का निर्माण करने का काम शुरू कर दिया है.
हमें अभी सरकार में आये 7 महीने हुये हैं, अभी आप कह रहे थे कि कहीं भी कोई काम शुरू नहीं हुआ है चूंकि उधर बैठे हुये लोगों को काम नहीं दिखेगा.
माननीय अध्यक्ष महोदय, मैं आपको यह बताना चाहता हूं 1 हजार गौशालाओं में से 957 गौशालाओं पर हमारा काम शुरू हो गया है और मैं इस सदन में आपको भरोसा दिलाना चाहता हूं कि आने वाले 4 महीने में यह मध्यप्रदेश का जो निराश्रित गौवंश है, इन गौशालाओं को हम तैयार करके और जो निराश्रित गौवंश है उसके संधारण और संवर्धन करने का काम हम शुरू कर देंगे और यह भी मैं आपको सदन में भरोसा दिलाना चाहता हूँ, यह मेरा संकल्प है, चूंकि मैं भी इस परिवेश से जुड़ा हूं, गाय को तो आप लोग राजनीति के लिये उपयोग करते हैं, हम दिल से पसंद करते हैं और दिल से ही उनका संधारण और संवर्धन करने का काम करेंगे.
माननीय अध्यक्ष महोदय, मैं आपको यह भरोसा दिलाना चाहता हूं कि आने वाले समय में डेढ़ साल के अंदर कम से कम सवा डेढ़ साल के अंदर मध्यप्रदेश में जो निराश्रित गौवंश है जिसका इस दुनिया में, इस धरती पर कोई धनी धोरी नहीं है, यह काम आपको करना चाहिये था, यह आपकी लड़ाई थी, 15 साल आप राज कर गये सिर्फ अपनी बातों में इस प्रदेश की जनता को बेवकूफ बनाने में आपने गुजार दिये, यह आपका काम था आपको करना चाहिये था वह काम हम कर रहे हैं और सवा साल के अंदर, डेढ़ साल के अंदर मध्यप्रदेश के अंदर कोई भी निराश्रित गौवंश आपको खेतों में और रोडों पर नजर नहीं आयेगा, सारे के सारे निराश्रित गौवंश को हम गौशालाओं में शिफ्ट करेंगे और उनके मान सम्मान के साथ उनकी सारी व्यवस्थायें करने का काम यह कांग्रेस पार्टी और आदरणीय कमलनाथ जी ने लिया है.
अभी हमारे सखलेचा जी तमाम सारे आंकड़ों के साथ अपनी बात यहां रख रहे थे, अभी हमारे बड़े भाई आदरणीय लक्ष्मण सिंह जी ने कहा कि आप गौशालाओं को को-आपरेटिव को भी दें.
पहली बार हमने गौशालाओं को स्थापित करने के लिये को-आपरेटिव सेक्टर को भी आमंत्रित करने का काम किया है, यह आपने कभी नहीं किया.
आपने तो गौशालायें ही नहीं बनाईं तो आप यह काम कहां से करते.
देश में पहली बार हमने गौरक्षा के नाम पर होने वाली मॉब लीचिंग को रोकने का काम, यह कानून हम लेकर आये हैं, इनके समय में भी, पंडित जी आप कह रहे थे, गाय बहुत कट रही हैं.
इंजी. प्रदीप लारिया-- आज भी कट रही हैं पता लगा लें आप अभी भी कट रही है.
श्री लक्ष्मण सिंह-- सिरोंज में सबसे ज्यादा बूचड़खाने आपके भाई साहब मंत्री थे तब खुले थे.
श्री यशपाल सिंह सिसौदिया-- अध्यक्ष जी, विधेयक में मॉब लीचिंग कहीं नहीं लिखा है.
श्री उमाकांत शर्मा - क्या गाय के बूचड़खाने खुलेंगे.
लक्ष्मण सिंह जी स्पष्ट करेंगे.
श्री लक्ष्मण सिंह - रिकार्ड देखिये, आपके भाई साहब जब मंत्री थे सिरोंज में बूचड़खानों की संख्या बढ़ी है.
(. . व्यवधान. . )
श्री उमाकांत शर्मा - आपके भाई साहब दिग्विजय सिंह जी के कार्यकाल में सबसे ज्यादा पशु वध के लिये अनुमतियां दी गईं.
हमारे शासन काल में एक नहीं दी गई.
अध्यक्ष महोदय - ये जितने लोग बीच में बोल रहे हैं बिल्कुल नहीं लिखा जायेगा.
देखिये शर्मा जी, धीरे बोलिये आपकी आवाज धीमी है.
हम लोगों को पता नहीं कैसा-कैसा लग रहा है कि कौन गरज रहा है, बादल चमक रहे हैं, बिजली गिर रही है, क्या हो रहा है.
धीमे बोलिये.
श्री उमाकांत शर्मा - XXX
अध्यक्ष महोदय - मंत्री जी, आप कृपापूर्वक अपने विभाग पर बोलें ताकि मैं समय-सीमा में काम कर सकूं.
श्री उमाकांत शर्मा - XXX
अध्यक्ष महोदय - मेरी अनुमति के बगैर बोल रहे हैं नहीं लिखा जायेगा.
श्री लाखन सिंह यादव - अध्यक्ष महोदय, पहली बार हमने वेटेनरी एजुकेशन के लिये निवेश लाने का काम किया है.
हमने गौशाला खोलने के बाद हमने इनके शासन काल में जो निराश्रित गौवंश था.
इस प्रदेश में 625 गौशालाएं संचालित होती हैं.
मुझे बड़े दुख के साथ कहना पड़ रहा है सरकार इधर की हो या सरकार उधर की हो, अभी तक प्रदेश में 625 गौशालाएं संचालित होती हैं वे सारी की सारी प्रायवेट हैं.
15 साल आप लोग इस प्रदेश में राज कर गये एक भी गौशाला का निर्माण नहीं किया.
जब मैंने अपने विभाग की प्रथम बैठक ली, विभाग के अधिकारियों के साथ और मैंने पूछा कि ये 625 गौशालाएं जो संचालित हो रही हैं उनको हम कितना अनुदान देते हैं तो सुनकर मुझे आश्चर्य हुआ कि हम एक गाय के लिये प्रति दिन प्रति कैटल 3 रुपये 32 पैसे के करीब देते हैं.
मुझे बड़ा आश्चर्य हुआ कि 3 रुपये 32 पैसे प्रति दिन, प्रति कैटल, इतने भारी भरकम शरीर वाले जानवर को 3 रुपये 32 पैसे देंगे तो क्या उसका पेट भर जायेगा.
3 रुपये में तो 1 किलो भूसा भी नहीं आता और यह लगातार गाय के नाम पर राजनीति करने वाले लोग 3 रुपये दे रहे.
पूरा का पूरा उनका पैसा यही डकारते रहे.
श्री अजय विश्नोई - अध्यक्ष महोदय, वे गौशालाएं एन. जी. ओ. चलाते थे और वह उनको अनुदान था बाकी व्यवस्थाएं वे खुद करते थे.
श्री लाखन सिंह यादव - आप मेरी बात तो सुन लें.
जब मैंने यह देखा तो पहले दिन हमने 3 रुपये 32 पैसे को बढ़ाकर 20 रुपये प्रति दिन प्रति कैटल किया.
ये 19.6.2018 को माननीय पूर्व मुख्यमंत्री जी ने मोहनखेड़ा में एक भाषण दिया कि हम मध्यप्रदेश में आज से प्रति दिन प्रति कैटल 17 रुपये करने जा रहे हैं.
ये आपके उस दिन के भाषण का अंश है लेकिन आपने वह भी नहीं किया लेकिन हमने पहले ही दिन अपनी गायों को 3 रुपये 32 पैसे से बढ़ाकर 20 रुपये किया.
श्री राजेन्द्र शुक्ल - माननीय मंत्री जी, आपने बताया कि 625 जो गौशालाएं हैं उसमें एक भी सरकारी नहीं है.
रीवा में 6 गौअभ्यारण्य बने हैं, 1 गौशाला बनी है.
सरकारी है, कलेक्टर और एस. डी. एम. उसके अध्यक्ष और कार्यपालक अधिकारी हैं.
श्री उमाकांत शर्मा - सुसनेर में भी एक बड़ा गौ अभ्यारण्य भा. ज. पा. ने बनवाया है.
श्री अजय विश्नोई - सुसनेर का भी सरकारी है.
10 हजार गायों का.
श्री लाखन सिंह यादव - यह गौशाला नहीं है. (. . व्यवधान. . ) 20 रुपये प्रति दिन प्रति कैटल देने का हमने काम किया है जिसमें 15 रुपये हम लोग नगद देंगे और 5 रुपये सुदाना के रूप में पैसे देंगे.
देश में पहली बार इनविट्रो फर्टिलाईजर, आई. बी. ए. प्लांट हम लोग लेकर आये.
अभी आदरणीय विश्नोई जी ने एक बड़ी अच्छी बात कही.
आज से 20-25 वर्ष पीछे जायें तो उस समय खेती का काम बैलों से और बछड़ों से हुआ करता था.
आधुनिक मशीनरी का युग आया तो निश्चित तौर पर हमारे जो बछड़े और बैल होते थे वे अनुपयोगी होते गये और इस सबको दृष्टिगत रखते हुए हमने पहली बार देश का पहला सेंटर है शार्टेज सेक्शन सीमन के नाम से जाना जाता है.
47 करोड़ का प्रोजेक्ट हम लेकर आये हैं और हमने इसमें 12 करोड़ का प्रावधान इसमें अलग से रखा है.
निश्चित तौर पर मैं ऐसा मानकर चलता हूं कि इस प्रदेश में 15 वर्ष से जो आपने इस विभाग को पीछे ले जाने का काम किया है मुझे ऐसा भरोसा है कि मैं इस विभाग को जो लोगों में धारणा थी कि यह विभाग अच्छा नहीं है लेकिन मैंने जो अध्ययन किया है मुझे लगता है कि जो आपने भी इस बात को स्वीकार किया कि इस विभाग में काम करने की बहुत सारी संभावना है और मेरा यह संकल्प है कि आने वाले समय में इस विभाग को मैं उस स्थिति में ले जाना चाहता हूं कि मेरे जाने के बाद जब यह विभाग दूसरे मंत्री के पास जायेगा तो उनके कार्यकर्ता, उनके चहेते लोग मायूस नहीं होंगे.
उन्हें लगेगा कि यह विभाग बहुत मजबूत विभाग है.
मैं ऐसा कुछ करने की सोच रहा हूं.
इन 625 गौशालाओं में 1 लाख 66 हजार के करीब गाय हैं.
पशुओं के स्वास्थ्य के बारे में मैं बताना चाहता हूं कि प्रदेश में 51 जिलों में रोग अनुसंधान शालाओं का आधुनिकीकरण करने का काम किया है.
श्री ओमप्रकाश सखलेचा - अध्यक्ष महोदय, इनका रिकार्ड यह बोलता है.
अध्यक्ष महोदय - बीच में नहीं चलेगा.
आप जब बोल रहे थे तब किसी ने नहीं टोका.
श्री लाखन सिंह यादव - अध्यक्ष महोदय, दुग्ध संघों के माध्यम से हम 14.71 मिलियन टन दूध का उत्पादन कर रहे हैं जो राष्ट्र में तीसरे स्थान पर हम हैं.
दुग्ध उत्पादन वृद्धि हेतु हमने गौपालक पुरस्कार योजना संचालित की है जो ब्लाक स्तर से लेकर डिस्ट्रिक और जिला स्तर पर यह है जिसमें गौपालकों को हम प्रोत्साहन राशि देते हैं जिससे वे दुग्ध उत्पादन को बढ़ाने के लिये गाय आदि पशु पालें.
पशु चिकित्सा और शिक्षा के क्षेत्र में हमने अनुसंधान को बढ़ावा देने के लिये नानाजी देशमुख पशु चिकित्सा विज्ञान अंतर्गत जबलपुर,महू, रीवा में पशु चिकित्सा महाविद्यालय संचालित हैं.
अभी हमने जबलपुर और ग्वालियर में डेयरी सर्च एण्ड फूड टेक्नालाजी महाविद्यालय हेतु 2 करोड़ की राशि का प्रावधान किया है.
श्री अजय विश्नोई - माननीय मंत्री जी, एक गौशाला कानपुर में है जिसके पास करोड़ों रुपये की एफ. डी. है जो गायों की कमाई से है एक बार उसको भी चलकर देख लीजिये.
एक सिस्टम है वह हम सीखकर आयेंगे जो आपकी गौ शालाओं में काम आयेगा.
श्री अजय विश्नोई - माननीय मंत्री जी, एक मैंने आपको छतरपुर चलने का कहा था और दूसरा कानपुर.
श्री लाखन सिंह यादव - आपके साथ चलूंगा.
आपको लेकर चलेंगे.
श्री अजय विश्नोई - माननीय मंत्री जी, मैं चलूंगा आपके साथ.
श्री लाखन सिंह यादव - अध्यक्ष महोदय, राज्य में मछली पालन के विकास के लिए ग्रामीण तालाबों और जलाशयों के कुल उपलब्ध 4 लाख 13 हजार हेक्टेयर जलक्षेत्र में से 4 लाख 07 हजार हेक्टयर जलक्षेत्र में हम लोग मछली पालन का काम कर रहे हैं, जो पूरे जलाशयों का 98.54 प्रतिशत है.
गत वर्ष मत्स्यबीज उत्पादन में 22.8 प्रतिशत की वृद्धि हमने अर्जित की है.
वित्तीय वर्ष 2018-19 में 136 करोड़ स्टेण्डर्ड फ्राई मत्स्य बीज का उत्पादन की तुलना में 137 करोड़ स्टेण्डर्ड फ्राई मत्स्यबीज उत्पादन किया जा चुका है.
वर्ष 2019-20 हेतु 140 करोड़ स्टेण्डर्ड फ्राई मत्स्यबीज उत्पादन का हमारा लक्ष्य है.
गत वर्ष मत्स्योत्पादन की वृद्धि दर 20 प्रतिशत की रही.
वर्ष 2019-20 हेतु 01 लाख 85 हजार मीट्रिक टन मत्स्योत्पादन के लक्ष्य प्रस्तावित हैं.
फिशरमेन क्रेडिट कार्ड के क्षेत्र में प्रदेश के मछुआरों को मत्स्य पालन के लिए कार्यशील पूंजी हेतु जीरो प्रतिशत दर पर हम लोगों ने वित्तीय वर्ष 2018-19 में 6666 फिशरमेट क्रेडिट कार्ड बनाए हैं.
अभी तक 68707 फिशरमेन क्रेडिट कार्ड बनाए जा चुके हैं.
वर्ष 2019-20 के लिए 10 हजार फिशरमेन क्रेडिट कार्ड बनाए जाने का हमारा लक्ष्य प्रस्तावित है.
अध्यक्ष महोदय, अभी श्री विश्नोई जी नील क्रांति की बात कर रहे थे.
निश्चित तौर पर यह नील क्रांति ऐसी योजना है कि इसमें हमारे जो मत्स्याखेट करते हैं जो मछली पालन का काम करते हैं उनके लिए तमाम सारी इस योजना के तहत जो केन्द्र सरकार और प्रदेश सरकार का 60 प्रतिशत और 40 प्रतिशत का रेश्यो है उसके हिसाब से हम लोग इस योजना में केज कल्चर, मत्स्यबीज हैचरी निर्माण, मत्स्य बीज संवर्धन इकाई एवं इनपुट्स, मोबाइल वैन, नवीन तालाब निर्माण, तालाब हेतु इनपुट्स, मोटर साइकिल विथ आइस बाक्स, कियोस्क, फिशफीड मिल की स्थापना इत्यादि कार्यों हेतु अनुसूचित जाति/जनजाति वर्ग एवं महिला हितग्राहियों को 60 प्रतिशत एवं सामान्य वर्ग के हितग्राहियों को 40 प्रतिशत अनुदान सहायता प्रदान किए जाने का प्रावधान हमने इसमें रखा है.
अध्यक्ष महोदय, नील क्रांति योजना के अंतर्गत वर्ष 2018-19 में 12871 हितग्राहियों को लाभान्वित किए जाने हेतु राशि रुपये 11 करोड़ 14 लाख 64 हजार रुपये की सहायता प्रदान की गई है.
वर्ष 2019-20 हेतु राशि रुपये 15 करोड़ का प्रावधान रखा है.
जो मुझे लगता है कि जो मत्स्याखेट का काम करते हैं उनके लिए एक बहुत बड़ी उपलब्धि है.
अध्यक्ष महोदय, वर्ष 2018-19 हेतु मत्स्योद्योग विकास कार्य अंतर्गत मांग संख्या - 16 के लिए 42 करोड़ 21 लाख 31 हजार रुपये का अनुदान रखा है जिसमें सामान्य वर्ग हेतु रुपये 28 करोड़ 66 लाख 65 हजार, आदिवासी वर्ग हेतु रुपये 6 करोड़ 97 लाख 66 हजार एवं अनुसूचित जाति वर्ग हेतु रुपये 6 करोड़ 57 लाख रुपये उपलब्ध हैं.
विभागीय अमले के वेतन-भत्तों एवं कार्यालयीन व्यवस्था मदों में रुपये 49 करोड़ 40 लाख 33 हजार रुपये उपलब्ध हैं.
इस प्रकार कुल रुपये 91 करोड़ 61 लाख 64 हजार रुपये का बजट प्रावधान हमने रखा है.
अध्यक्ष महोदय, मत्स्य महासंघ द्वारा मछुआरों को मत्स्याखेट पारिश्रमिक 28 रुपये से बढ़ाकर 30 रुपये एवं माईनर कार्प मछलियों हेतु 17 रुपये प्रति किलो से बढ़ाकर 18 रुपये प्रति किलो किया गया है जिससे 8000 मछुआरों को 25.49 करोड़ रुपये का पारिश्रमिक भुगतान किया जाएगा.
अध्यक्ष महोदय, मैं इस भरोसे के साथ आपको यह आश्वासन देना चाहता हूं कि आने वाले समय में हम अपने इस विभाग को ऐसा विभाग बनाने की कोशिश करेंगे जिससे इस प्रदेश में जो गौवंश है और तमाम सारी योजनाओं को लेकर हम आगे ले जाने का काम करेंगे.
आपसे इस निवेदन के साथ अपनी बात समाप्त करता हूं.
बहुत बहुत धन्यवाद.
(मेजों की थपथपाहट). .
5.01 बजे
मांग संख्या - 33 आदिम जाति कल्याण
मांग संख्या - 69 विमुक्त, घुमक्कड़ एवं अर्द्ध घुमक्कड़ जनजाति कल्याण
उपस्थित सदस्यों के कटौती प्रस्ताव प्रस्तुत हुए.
अब मांगों और कटौती प्रस्तावों पर एक साथ चर्चा होगी.
श्री मनोहर ऊंटवाल (आगर) - अध्यक्ष महोदय, मैं सबसे पहले तो आपको धन्यवाद देता हूं कि आपने मुझे आज इस चर्चा में भाग लेने का अवसर प्रदान किया है.
अध्यक्ष महोदय, मैं आपके माध्यम से मांग संख्या 33 और 69 के विरोध में खड़ा हुआ हूं और कटौती प्रस्तावों के समर्थन में बोल रहा हूं.
जिस विभाग पर बोलने का आज आपने अवसर प्रदान किया है, मैं उस विभाग के बारे में यही निवेदन करना चाहूंगा.
यह एक ऐसा क्षेत्र है जहां संपूर्ण सेवाएं करने का अवसर प्राप्त होता है.
यह ईश्वरीय कार्य है.
मुझे आज बहुत अच्छे से स्वामी विवेकानंद का वह दृष्टांत याद आता है कि जब वे अपने शिष्यों के साथ सवेरे नगर में निकले तो उनके एक शिष्य ने उनसे एक प्रश्न किया और कहा कि आपने तो भगवा पहन रखा है.
आपके प्रवचनों में साक्षात् ईश्वर के वाक्य नजर आते हैं आपने तो भगवान को देखा होगा.
स्वामी विवेकानंद ने अपने शिष्यों की ओर दृष्टि करते हुए यह कहा कि मैंने ऊपर आसमान में बैठे हुए उस परमात्मा को तो नहीं देखा किन्तु हां, नीचे जो दरिद्र व्यक्ति है जिसको सेवा की आवश्यकता है.
अगर हम इस व्यक्ति की सेवा कर लें तो निश्चित रूप से परमात्मा के हमको दर्शन प्राप्त होंगे.
माननीय अध्यक्ष महोदय आज मुझे दो महत्वपूर्ण समाजों का उल्लेख करने का अवसर मिला है.
पहला वनवासी बंधू का जो कि वनों में रहता है वनों में निवास करता है और दूसरा हमारा अर्धघूमक्ककड़ बंधू .
दोनों का रिश्ता है दोनों का गरिमामय कार्यकाल है.
एक का इतिहास भगवान राम के साथ में जुड़ता है और दूसरे के इतिहास को हम महाराणा प्रताप के जीवन से जोड़कर देखते हैं, जिन्होंने महाराणा प्रताप के समय जो प्रतिज्ञा ली है उसका वह आज भी परिपालन करते हैं.
इसलिए मैं आपके माध्यम से निवेदन करूंगा कि हमारे वित्त मंत्री जी ने इस विभाग के लिए 33466 करोड़ रूपये का प्रावधान किया है, जिसमें सभी प्रकार के व्यय सम्मिलित हैं.
जबकि जनजाति जिले आज भी बड़े पैमाने पर विकास की बाट जोह रहे हैं.
इस वर्ग में आज भी मांगलिक कार्य खुले में होते हैं हम उतना अच्छा विकास नहीं कर पाये हैं वनवासी क्षेत्र में जितना की होना चाहिए था जो कि हमारे पहाड़ी इलाके में रहने वाले अर्धघुमक्कड़ वनवासियों के लिए.
डॉ अशोक मर्सकोले -- अध्यक्ष महोदय हमारा कहना है कि वनवासी शब्द का उपयोग न करें, उसको आप सीधे सीधे जनजाति बोल सकते हैं.
पहले भी हमने इस चीज पर आब्जेक्ट किया था इसलिए इसे जनजाति ही बोले ज्यादा अच्छा रहेगा.
लेकिन वनवासी का हम विरोध करते हैं.
श्री मनोहर ऊंटवाल -- ठीक है.
लेकिन डॉक्टर साहब ने शायद प्रतिवेदन नहीं पढ़ा है उसमें भी आदिवासी लिखा है, फिर भी मैं उनकी भावनाओं का सम्मान करता हूं, जनजाति बोलूंगा मुझे कोई समस्या नहीं है.
अध्यक्ष महोदय मैं अपनी बात रख रहा था कि हमारा जनजाति बंधू आज भी अपने पारिवारिक मांगलिक काम खुले में करता है.
आज भी हम उसे उतनी अच्छी व्यवस्था देने में सफल नहीं हुए हैं, आजादी के बाद से आज तक जितना हम उनको दे सकते थे.
हमारे प्रदेश में 34 से अधिक जिले पूर्ण रूप से ऐसे हैं जहां पर हमारे 80 से 90 प्रतिशत जनजाति बंधू निवास करते हैं.
उनके लिए सरकार की तरफ से एक ठोस नीति बनना चाहिए, मैं आज के इस अवसर पर ऐसा निवेदन करूंगा.
अध्यक्ष महोदय अनुसूचित जाति वर्ग के लिए 43 छात्रावासों का निर्माण करना, मैं समझता हूं कि हमारे 52 जिलों में किस जिले को कितने छात्रावास मिलेंगे यह सोचने की बात है, हमने यहां पर 65 कन्या परिसरों की बात की है लगभग यह भी उतना ही आंकड़ा है केवल 65 कन्या परिसरों को ही नवीन शिक्षण संस्थान में रखेंगे इस पर बजट में चिंता होना चाहिए.
माननीय अध्यक्ष महोदय मेरा आपके माध्यम से निवेदन है कि आज भी हमारा अमुसूचित जाति का हमारा बंधू है वह आज भी पहाड़ी क्षेत्र में होने के कारण मुख्य सड़कों से नहीं जुड़ा है, उसके कारण ही श्रद्धेय अटलबिहारी बाजपेयी जी ने प्रधानमंत्री सड़क योजना चलायी थी उसमें उन्होंने 250 तक की आबादी के गांवों को जोड़ने का काम किया था.
उसके बारे में भी समुचित विचार इस बजट के माध्यम से होना चाहिए.
आज भी देखने में आता है कि मजरे टोले में रहने वाले वही कंकर से भरा रास्ता तय करते हैं, पहाड़ों से नीचे उतरते हैं और अपने वनों से बाहर आते हैं, उनके बारे में हमें और विचार करना चाहिए.
अध्यक्ष महोदय कल आपने ही व्यवस्था दी थी कि प्रमाण पत्र के मामले में न्याय होना चाहिए.
मेरा निवेदन है और सदन भी मेरी इस बात से सहमत होगा क्योंकि हम भी समाज में काम करते हैं हम चुने हुए जनप्रतिनिधि हैं.
ग्रामीण क्षेत्र से हमारा बंधू प्रमाण पत्र के लिए शहरी क्षेत्र में आता है.
एक बार जब वह आयेगा तो वह बस का किराया देगा इतना ही नहीं उसकी उस दिन की मजदूरी मारी जायेगी वह दिन भर वहां पर कार्यालय में बैठा रहेगा तब उसे वही पुरानी बात बता दी जायेगी कि 50 साल का आपका वहा पर रहने का इतिहास बताइये, अरे वह सामने दिखता है, आप ज्यादा से ज्यादा उसके पड़़ोसी से पूछ लो या पटवारी से पूछ लो और तत्काल रूप से एक उचित कैंप लगाकर जिस दिन उसके बच्चों का स्कूल खुले उसी दिन उसके बच्चों के लिए प्रमाण पत्र दे दें वरना स्कूल में उसको अध्यापक परेशान करते हैं.
वह कहते हैं कि आप प्रमाण पत्र लाओ नहीं तो आपको फलां योजना का लाभ नहीं मिलेगा.
मेरा यहां पर माननीय मंत्री जी से निवेदन है कि यह मानवीय आधार है तो आप और संबंधित सामान्य प्रशासन विभाग के मंत्री जी से चर्चा करके यह प्रमाण पत्र बनाना सुनिश्चित करें.
हमारे वनाधिकार पट्टों के लिए सुप्रीम कोर्ट की रूलिंग है तो वहां पर कोई चैलेंज नहीं कर सकता है लेकिन मेरा इतना निवेदन है कि हम पूरी ताकत के साथ में अगर सरकार के पास जाकर अपने पक्ष को अच्छे वकीलों के माध्यम से रखेंगे तो निश्चित रूप से वनों में रहने वाले हमारे अनुसूचित जनजाति के बंधू हैं उनको हम जल्दी वनाधिकार के पट्टे दिला सकेंगे, ताकि वह अच्छे से अपने खेती करके अपना जीवन यापन कर सकें.
अध्यक्ष महोदय यहां पर मेरा आप सबसे निवेदन है कि हमने बस्ती विकास के लिए माननीय मंत्री जी को केवल 100 करोड़ रूपये दिये हैं.
आप इस बात से अंदाज लगा लें कि एक तहसील के अंदर मंत्री जी कितने रूपये बस्ती विकास के लिए दे सकते हैं, 100 करोड़ रूपये ऊंट के मूंह में जीरा जैसे दिख रहे हैं.
इसलिए मेरा निवेदन है कि मंत्री जी इस मामले में आप भी दमखम के साथ में वित्त मंत्री जी से मुख्यमंत्री जी से बात करिये और अपने बंधुओं के अधिकार के लिए पूरी ताकत से अपने अधिकार को मांगें ताकि आप अपने कार्यकाल में उनका भला कर सकें यही आपका नैतिक धर्म है यही आपकी नैतिक ड्यूटी है और यह पूरा सदन आपके साथ में पूरी ताकत के साथ में खड़ा रहेगा, इसलिए खड़ा रहेगा क्योंकि जिसकी आप बात करने जा रहे हैं वह ऐसा गरीब तबका है जिसको मानवीय आधार पर सारा समाज देखता है ऐसे में आप अपनी बात रखेंगे तो निश्चित रूप से आपकी बात को सुना जायेगा और मेरा निवेदन है कि अगर आपको कुछ अच्छे निर्माण कार्य कराना हो तो कम से कम विधायकों की अनुशंसा जरूर ले लें क्योंकि बगैर विधायक की अनुशंसा के आपने सीधा पैसा देना शुरू किया और उसके बाद में कोई गलती हुई तो उसके दुष्परिणाम क्या होंगे, इसके बारे में भी मैं आपको आगाह करना चाहता हूं मंत्री जी इन सब बातों के बारे अच्छे से सोचकर आगे काम करना चाहिए.
पारदर्शिता सामने होना चाहिए अगर पारदर्शी दृष्टिकोण से अगर आपने अपने धन का व्यय किया तो आपके कार्यकाल में चार चांद लगने का काम होगा.
माननीय अध्यक्ष महोदय मैं आपके माध्यम से निवेदन करता हूं कि अनुसूचित जाति वर्ग के लोगों पर बहुत अत्याचार होता है.
उनके अत्याचार पर सुनिश्चित कार्यवाही होना चाहिए.
मेरा आज के इस अवसर पर आप सबसे यह भी निवेदन है कि इसके लिए आपने एक अच्छा आयोग बना रखा है जिसका नाम है अनुसूचित जनजाति आयोग जो जनजाति वर्ग मे सर्वांगीण विकास की बात करता है.
उन पर होने वाले अत्याचार को भी रोकने की बात करता है और भविष्य में कैसे फले फूले उसके बारे में भी विचार करता है पर मुझे यह बहुत ही खेद के साथ में कहना पड़ रहा है कि बजट में उस आयोग को बजबूत करना चाहिए अच्छे लोगों को उसमें सदस्य बनाना चाहिए और साथ में उनके बजट मे भी इजाफा करना चाहिए, आपने उसके लिए दो करोड़ रूपये दिये हैं, दो करोड़ तो वैसे ही सामान्य सामान्य से खर्च में पूरे हो जायेंगे, जहां तक मुझे जानकारी है 5 सदस्य का यह आयोग होता है जिसमें चार सदस्य होते हैं और एक माननीय चेयर मेन होते हैं अब आप बताओ कि वह क्या तो दौरे करेंगे और क्या काम करेंगे, इस आयोग को भी आप मजबूती प्रदान करें मेरा आज इस अवसर पर आप सबसे यही निवेदन है.
अध्यक्ष महोदय आपने केवल 4 करोड़ रूपये रखे हैं अनुसूचित जनजाति के बंधुओं को बैंकों से ऋण देते हैं उ सके लिए, मैं पूछना चाहता हूं कि आपने उसमें घोषणा कर दी है एक एक लाख रूपये उसमें माफ करेंगे तो यह कैसे कर पायेंगे.
पूरे प्रदेश में अनुसूचि जनजाति केलोगों ने लोन लिया है क्या यह हम उनके साथ मेंछलावा नहीं कर रहे हैं, क्या उनके साथ में हम मजाक नहीं कर रहे हैं, क्या हम उनका घोर अपमान नहीं कर रहे हैं.
इसके बारे में मैं निश्चित रूप से मंत्री जी से निवेदन करूंगा कि वह इस ओर देखें और इसके लिए भी बजट में समुचित प्रावधान होना चाहिए.
अध्यक्ष महोदय हमारे यहां पर घटनाएं होती हैं किसी की हत्या हो जाती है, किसी के साथ में बलात्कार हो जाता है, किसी के साथ में 307 की घटना हो जाती है.
मैं यहां पर निवेदन करना चाहता हूं सरकार का मानवीय दृष्टिकोण था कि कम से कम हम पीड़ित व्यक्ति को सहारा नहीं दे सकते तो कम से कम उतनी राहत दे दें , हम मरने वाले को 6 लाख रूपये दें और 6 लाख रूपये हम बलात्कार वाले को देते हैं तो कम से कम जिस दिन रिपोर्ट हो, जिस दिन उसकी एफआईआर कट जाय तो उस दिन आधा पैसा देने का प्रावधान तो है ही मैं तो यहां पर निवेदन करता हूं कि आप भी आदेश कर दें कि कम से कम उसी दिन जिस दिन मुकदमा कायम होता है 307, 376,302 उसका आधा पैसा उसी दिन और 3 से 5 घंटे का समय देकर उसकी जांच करवा कर उसको बाकी सुविधाएं भी तत्काल उपलब्ध करवाना चाहिए.
मेरा आपके माध्यम से निवेदन है.
अध्यक्ष महोदय -- धन्यवाद ऊंटवाल जी.
श्री मनोहर ऊंटवाल -- अध्यक्ष महोदय, मैं थोड़ा और बोलूंगा.
मैं बहुत किस्मत वाला हूं कि आज आप आसंदी पर विराजमान हैं. . .
अध्यक्ष महोदय --आपकी किस्मत आपके दल ने खोली है.
श्री मनोहर ऊंटवाल -- अध्यक्ष महोदय, मैं तीन बार बोल चुका हूं, आज ही तो आप मुझे आसंदी पर उपलब्ध हुए हैं. . .
अध्यक्ष महोदय -- आपके ऊपर आपके सचेतक की कृपा है.
श्री मनोहर ऊंटवाल -- अध्यक्ष महोदय, थोड़ी सी बात मैं और करुंगा.
ज्यादा बात नहीं करुंगा.
अब आश्रम के लिये 141 करोड़ रुपये पूरे मध्यप्रदेश के लिये, जूनियर छात्रावास के लिये 123 करोड़ रुपये वाह.
उसके बाद हायर सेकेण्डरी के लिये 433 करोड़ रुपये बस.
साढ़े सात करोड़ की जनसंख्या वाला प्रदेश, जहां बड़ी संख्या में अनुसूचित जनजाति का व्यक्ति निवास करता है, उसके विकास के लिये अगर हम इस प्रकार की योजना बनायेंगे, तो मेरा ऐसा मानना है कि उस व्यक्ति के साथ छलावा है, उस व्यक्ति के साथ धोखा है, जिसके बारे में आपने यह जो बजट का प्रस्ताव रखा है.
अध्यक्ष महोदय, मैं आज के इस अवसर पर थोड़ा सा समय की बाध्यता है, मैं मानता हूं कि समय की बाध्यता है.
मैं आज के दिन विजय शाह जी अगर आगे बैठे हों और में श्री रघुनाथ शाह जी को अगर याद नहीं करुं, तो फिर ये मेरे लिये गलत होगा.
कल विजय शाह जी के ट्राइबल होने पर अंगुली उठाई जा रही थी.
इनके प्रमाण में मैं कहता हूं, इनके कार्यकाल में दो बड़े पुरस्कार राज्य सरकार ने प्रारंभ किये थे.
मैं बजट को शांति से देख रहा था.
उस बजट में उन दोनों बड़े पुरस्कारों का कहीं कोई उल्लेख नहीं है.
इसलिये मैं निवेदन करना चाहता हूं कि अगर इस प्रकार हमारे जनजाति क्षेत्र में काम करने वाले लोग, जो वास्तव में ईमानदारी से हमारे जनजाति बंधुओं की सेवा करते हैं, हमेशा उनके सुख और दुख में खड़े रहते हैं, ऐसे व्यक्ति को पुरस्कार देना चाहिये.
ताकि उस पूरे समाज में एक नया संदेश जायेगा और पूरे सब लोगों को पता चलेगा. . .
5.17 बजे अध्यक्षीय घोषणा
सदन की लॉबी में माननीय सदस्यों के लिये चाय की व्यवस्था विषयक
अध्यक्ष महोदय --धन्यवाद ऊंटवाल जी. माननीय सदस्यों के लिये सदन की लॉबी में चाय की व्यवस्था की गई है.
अनुरोध है कि सुविधानुसार चाय ग्रहण करने का कष्ट करें.
श्री बिसाहूलाल सिंह.
5.18 बजे वर्ष 2019-2020 की अनुदानों की मांगों पर मतदान
श्री मनोहर ऊंटवाल -- अध्यक्ष महोदय, मात्र 3 मिनट का समय दे दें.
अध्यक्ष महोदय -- भाई साहब, आपको पहले ही 15 मिनट हो चुके हैं.
मैं नहीं कर पाऊंगा, माफी चाहता हूं.
आपको स्वयं अपना समय निर्धारित करना चाहिये.
क्या आप घड़ी का कांटा पीछे कर देंगे.
श्री मनोहर ऊंटवाल -- अध्यक्ष महोदय, आपने समय दिया है, इसके लिये धन्यवाद.
लेकिन मैं हाथ जोड़कर इसलिये निवेदन करता हूं कि मैं महाराणा प्रताप जी के उस वंशज की बात करना चाहता हूं कि. .
अध्यक्ष महोदय -- आपने पहले क्यों नहीं की.
श्री मनोहर ऊंटवाल -- अध्यक्ष महोदय, . . जो आज भी रोड के किनारे अपने मकान बनाकर मुश्किल जीवन जी रहे हैं.
आज भी कब उनका एक्सीडेंट हो जाये, कब गाड़ी उनके ऊपर चली जाये, उस गाडुलिया समाज की चिंता करने का क्या हमारा धर्म नहीं है.
क्या वह बंजारा समाज, जिसने महाराणा प्रताप के समय उनको वचन दिया था कि महाराणा, जब तक कि हमारे खून में और हमारी रगों में दम है, जब तक हम आपको फिर से पुनर्स्थापित नहीं करते, तब तक हम एक स्थान पर रुकेंगे नहीं, टिकेंगे नहीं.
क्या उस ऐसे बंजारा समाज का आज हम नाम नहीं लें.
अध्यक्ष महोदय, इसलिये मैं कहना तो बहुत कुछ चाहता था.
पर क्या करुं, समय की बाध्यता है, मुझे विश्वास है कि आपका कार्यकाल हम जो देख रहे हैं, वह अपने आप में एक अनूठा कार्यकाल है.
इसको आप अदर वाइज मत लेना कि मैं कोई वो कर रहा हूं.
पर मैं मध्यप्रदेश की विधान सभा में 1998 से आ रहा हूं, मैंने आपका मंत्री कार्यकाल भी देखा है और आपकी कृपा से मैं हिन्दुस्तान की लोकसभा का सदस्य भी रहा हूं.
मैं मध्यप्रदेश में वापस आया था, वापस विधायक बनने के लिये.
इसलिये मेरा निवेदन है कि अभी 2-4 दिनों में आपने जो क्रांतिकारी परिवर्तन किया है, विधान सभा के अन्दर, यह अपने आप में एक ऐतिहासिक उदाहरण रहेगा.
इस विधान सभा का यह आपका कार्यकाल स्वर्णिम अक्षरों में लिखा जायेगा और जब तक मनोहर ऊंटवाल इस सदन का विधायक रहेगा, तब तक हम आपके कार्यकाल की तारीफ करेंगे, पूरी ताकत के साथ करेंगे.
मैं मानता हूं कि जिस दिन से आपने और जो व्यवस्था दी . .
श्री घनश्याम सिंह -- अध्यक्ष महोदय, प्रशंसा करके इन्होंने 5 मिनट पूरे ले लिये.
कुंवर विजय शाह -- अध्यक्ष महोदय, एक मिनट तो बनता है.
श्री मनोहर ऊंटवाल -- अध्यक्ष महोदय, हम तो विपक्ष के विधायक हैं, हमको जो जानकारी मिलेगी, वास्तविक मिलेगी, क्योंकि क्या है कि अगर माननीय सज्जन भैया हो तो समझ में आता है.
सज्जन भैया से गरज हो, हमको काहे की गरज.
हम लोग तो वैसे ही आपके खिलाफ में बोलने का काम करेंगे.
हम तो वैसे ही चिल्लाने का काम करेंगे और आपको सतर्क करने का काम करेंगे.
क्योंकि हमारा चिल्लाना ही आपको सतर्कता की ओर ले जायेगा.
अध्यक्ष महोदय, आपके द्वारा जो मुझे समय दिया गया, मैं उसके लिये आपको दिल, आत्मा से बहुत बहुत धन्यवाद देता हूं.
मंत्री जी, आपने निश्चित ही मेरी बातों को नोट किया होगा.
जो कुछ अच्छी बातें हों, दे देना, जो कुछ अगर आपको ठीक न लगे, तो भले ही छोड़ देना, मुझे कोई आपत्ति नहीं है, मेरा धर्म है कहना, आपका धर्म है सुनना.
अध्यक्ष महोदय, बहुत बहुत धन्यवाद.
अध्यक्ष महोदय --ऊंटवाल जी, आपको 10 प्रतियों में धन्यवाद. . . (हंसी). .
श्री बिसाहूलाल सिंह (अनूपपुर) -- अध्यक्ष महोदय, मैं मांग संख्या 33 एवं 69 का समर्थन करता हूं और कटौती प्रस्तावों का विरोध करता हूं.
अध्यक्ष महोदय, सबसे पहले तो मैं आपको बहुत बहुत धन्यवाद देता हूं कि आज जो प्रदेश में पूरी जनसंख्या का 21 प्रतिशत लोग आदिवासी अंचल में निवास करते हैं.
हमारे आदर्णीय कमलनाथ जी, मुख्यमंत्री जी ने हमारे युवा साथी श्री ओमकार सिंह मरकाम जी को 21 प्रतिशत क्षेत्र के 1 करोड़ 53 लाख, यह उस समय2011 का आंकड़ा है.
आज करीब ढाई करोड़ से भी ज्यादा आदिवासी भाई इन अंचलों में रहते हैं और इनके विकास की जिम्मेदारी आज हमारे युवा साथी आदर्णीय ओमकार सिंह मरकाम जी को दी गई है, मैं इसके लिये आदरणीय मुख्यमंत्री, श्री कमलनाथ जी को बहुत बहुत धन्यवाद देता हूं.
सबसे बड़ी बात यह है कि इनको जो जिम्मेदारी दी गई है, यह इसका निर्वहन किस तरह से करेंगे, यह बड़ा सोचनीय विषय है.
इनको जो बजट दिया गया है 7492 करोड़ और 7300 करोड़ सिर्फ मास्टर्स की तनख्वाह और स्कूल संचालन के लिये दिया गया है.
7300 करोड़ जब ये शिक्षा पर, पढ़ाने लिखाने में खर्च करेंगे, तो ये किस हिसाब से आदिवासियों का विकास करेंगे.
सबसे बड़ी बात तो यह है.
इससे अच्छा तो क्या कहते हैं कि शिक्षा विभाग का मास्टर बन जाते ये.
कोई प्रिंसिपल बन जाते, ताकि पैसा बांटते रहते, तनख्वाह देते रहते.
विकास के नाम पर इनको इस बजट में कोई राशि नहीं दी गयी है, सबसे पहली बात तो यह है.
मेरा सदन के माध्यम से निवेदन है कि हमारे सभी 47 आदिवासी विधायक हैं.
चाहे पक्ष के हों, चाहे विपक्ष के हों.
हम सब लोग सरकार से यह निवेदन करते हैं कि ज्यादा से ज्यादा पैसा आदिवासी विकास को मिलना चाहिये, क्योंकि जब 21 प्रतिशत आदिवासी जनसंख्या के विकास के लिये केंद्र सरकार एकीकृत आदिवासी परियोजना के नाम पर पैसा एलाट करता है और राज्य योजना से भी इनको पैसा मिलता है, विशेष केंद्रीय सहायता, 3 मद से पैसा मिलता है, परन्तु बड़े दुख के साथ यह कहना पड़ रहा है.
आदिवासी विभाग को नोडल विभाग बनाया गया है आदिवासियों के विकास केलिये.
पर ये उनके विकास के लिये पैसा आवंटित नहीं करते हैं.
इनका सीधा जितने विभाग हैं, 65 विभाग में सीधे योजना मंडल से उनको पैसा दे दिया जाता है.
इनका कोई कंट्रोल ही नहीं है.
आज मैं अभी बात करुं, आपके यहां जितने हायर सेकेण्डरी, हाय स्कूल बन रहे हैं, छात्रावास बन रहे हैं, कौन बना रहा है, पीडब्ल्यूडी बना रहा है.
आपका क्या कंट्रोल है.
पैसा आपका, बना रहा है पीडब्ल्यूडी.
आपका प्रिंसिपल सेक्रेट्री उनकी न जांच कर सकता है, न सस्पेंड कर सकता है.
पैसा हमारा, चला गया पीडब्ल्यूडी को.
पैसा हमारा सीधा वहीं से चला गया पीएचई एवं बिजली विभाग को.
आज केंद्र सरकार की योजना है कि आदिवासी, जनजाति के जितने लोग रहते हैं, उनके मौहल्ले में निशुल्क खम्भा गाढ़ा जाये.
उनको एक बत्ती कनेक्शन दिया जाये और इसका पैसा केन्द्र सरकार देती है.
पर आज हमारे आदिवासी भाई से 4-4,5-5 हजार बिल ले रहे हैं.
जब पैसा केंद्र सरकार देता है तो आप क्यों उनसे बिल लेते हैं.
खम्भा हम गाढ़ते हैं, पम्प के कनेक्शन का पैसा केन्द्र सरकार दे रहा है और पम्प केन्द्र सरकार दे रहा है.
वहां तक खंभे पहुँचाने के पैसे केंद्र सरकार दे रही है.
उनसे भी आप बिजली बिल लेते हैं, क्यों लेते हैं, जब केन्द्र सरकार आपको पैसे दे रही है.
ये सभी गंभीर विषय हैं.
अध्यक्ष महोदय, आज मैं आपको बताऊँ, मैं कई वर्षों से देखता रहा हूँ कि कहा जाता है कि हमने इतने हाई स्कूल खोल दिए, इतने हायर सेकेण्डरी स्कूल खोल दिए, इतनी प्राथमिक पाठशालाएं खोल दीं.
आदरणीय शाह जी जब इस विभाग के मंत्री थे, तब से मेरी यह मांग रही है.
आज तक 4 हजार शिक्षक आदिम जाति विभाग में नहीं हैं, जबकि पद स्वीकृत हैं.
जब पद स्वीकृत हैं तो भर्ती क्यों नहीं करते हैं ?
संविदा शिक्षक, अतिथि शिक्षक क्यों आप भर्ती करते हैं ?
अध्यक्ष महोदय, अगर हम कमिश्नर स्तर से देखें तो अपर आयुक्त के दो पद स्वीकृत हैं, उसमें एक पद रिक्त है.
यह पद आज तक 15 साल में नहीं भरा गया.
अपर संचालक के 11 पद हैं, उसमें 1 पद भरा है.
उपायुक्त के 40 पद स्वीकृत है, 18 लोग हैं.
सहायक आयुक्त के 31 पद हैं, 9 पद भरे हैं.
सहायक आयुक्त जिलों में शिक्षा का काम देखते हैं.
9 सहायक आयुक्त पूरे 52 जिलों में, जहां हमारे आदिवासी क्षेत्र हैं, वहां पर शिक्षा का काम देख लेंगे ?
न आपके पास सहायक आयुक्त हैं, न आपके पास प्रिंसिपल हैं, न आपके पास लेक्चरर हैं.
हमारे बच्चे डॉक्टर बनेंगे, हमारे बच्चे इंजीनियर बनेंगे, जब हायर सेकण्डरी स्कूल में बॉयोलॉजी का शिक्षक नहीं है, गणित का शिक्षक नहीं है तो कहां से डॉक्टर बन जाएंगे.
सबसे पहले तो नींव मजबूत करिए.
हमारे बच्चों को विदेश जाने के लिए प्रोत्साहन किया जाएगा, पहले यहां की पढ़ाई तो ठीक से कर ले, ऊपर पढ़ ही नहीं पाएगा तो कहां से विदेश जाएगा.
एकाध अपने शाह जी के जैसे लोग होंगे जो प्राइवेट स्कूल में पढ़ाते होंगे तो वे विदेश भेज देंगे.
परंतु आदिवासी बच्चा कहां से विदेश जाएगा.
न वहां शिक्षक हैं, न वहां स्कूल हैं.
अध्यक्ष महोदय, इसी तरह आदिवासी क्षेत्र के विकास के लिए 26 वृहद और 5 मध्यम परियोजनाएं बनाई गई हैं.
31 परियोजनाएं संचालित हैं और इन परियोजनाओं को सीधे केन्द्र सरकार से पैसे मिलते हैं.
चाहे वह कृषि के लिए हो, चाहे वह अस्पताल बनाने के लिए हो, चाहे वहां पर सिंचाई करने के लिए हो और यह पैसा सीधे विभागों को भेज दिया जाता है.
मेरा तो एक निवेदन है कि आदिम जाति कल्याण विभाग के जो प्रमुख सचिव होते हैं उनको ही आदिम जाति कल्याण विभाग के बजट के वित्त सचिव का भी दायित्व सौंपा जाए.
उनके माध्यम से पैसा दिया जाए.
वहां से बजट एलॉट हो जाता है, हमारे प्रमुख सचिव के पास आता है, वे ओके कर देते हैं, आप अगर पैसा बांटोगे तब न लोगों को पैसा पहुँचेगा.
वित्त विभाग सीधा विभागों को पैसा भेज रहा है.
कैसे आदिवासियों का कल्याण होगा.
आदरणीय अध्यक्ष महोदय, संविधान में प्रावधान है.
संविधान में दो चीजें कही गई हैं कि पूर्वोत्तर राज्य असम, मेघालय, त्रिपूरा को छठवीं अनुसूची में शामिल किया गया है.
हमारे बाकी क्षेत्रों को पांचवीं अनुसूची में शामिल किया गया है.
सबसे पहले तो मैं आदिम जाति कल्याण विभाग के मंत्री जी को और इनके प्रमुख सचिव जी से निवेदन करूंगा कि संविधान की पांचवीं अनुसूची की किताब मंगाएं.
उसमें क्या प्रावधान किया गया है, उसका अध्ययन करें.
जो वचन-पत्र है, उसमें भी आदरणीय कमलनाथ जी ने कहा है कि हम प्रदेश में पांचवीं अनुसूची के प्रावधानों को लागू करेंगे.
सबसे पहले आप पांचवीं अनुसूची लागू कर दीजिए.
अगर पांचवीं अनुसूची आप लागू कर दिए तो हमको बाकी चीजों की जरूरत ही नहीं पड़ेगी.
पांचवीं अनुसूची में क्या है.
कल मैं श्री जायसवाल जी, खनिज मंत्री का भाषण सुन रहा था.
अब वहां पर नदी, नाले, पहाड़ सब आदिवासी अंचलों में हैं.
वहां से रेत निकाली जाती है.
पांचवीं अनुसूची में यह प्रावधान है कि अगर रेत वहां से निकालेंगे तो वह आदिवासी ही निकालेंगे, कोई गुड्डा भाई आकर रेत नहीं निकाल सकते.
रेत का व्यापार आदिवासी करेंगे.
इनकी नीति में यह होगा कि अब सोसाइटी बनेगी, वे बाहर के हों, चाहे लंदन के हों, अमेरिका के हों, वे आकर रेत ले जाएंगे, खोदेंगे, खरीदेंगे, बेचेंगे.
आदिवासियों का क्या मतलब रहा.
पांचवीं अनुसूची की जो किताब है, इसको विभाग को बहुत गौर से पढ़ना चाहिए.
उसका अध्ययन करके उसके अनुरूप यहां पर कानून बनना चाहिए.
अध्यक्ष महोदय, संविधान में सबसे बड़ी बात यह कही गई है कि आदिवासियों के कल्याण के लिए जो भी नीति बनाई जाएगी, उसका प्रस्ताव पहले मंत्रणा परिषद् में पास होगा.
इस परिषद् के चेयरमेन आदरणीय मुख्यमंत्री होते हैं, आज कमलनाथ जी हैं.
बड़े दु:ख के साथ कहना पड़ रहा है कि सन् 2015 से आज तक मंत्रणा परिषद् की बैठक ही नहीं हुई.
नीतियां बनाई जा रही हैं.
पांचवीं अनुसूची का मतलब क्या है.
आदिवासी क्षेत्रों के लिए नीतियां बिना मंत्रणा परिषद् के पास हुए नहीं बननी चाहिए.
यहां पर नीतियां बनती जा रही हैं.
रेत की नीति, गिट्टी की नीति, कोयला की नीति, बहुत सी नीतियां बनती हैं लेकिन आदिवासी क्षेत्रों का कल्याण नहीं हो रहा है.
अध्यक्ष महोदय, इन सब चीजों को बड़े गौर से विभाग को देखना पड़ेगा.
आदरणीय ओमकार मरकाम जी युवा साथी हैं और हमें पूरी उम्मीद है कि आदिवासी क्षेत्रों के कल्याण के लिए जो पांचवीं अनुसूची में आपने घोषणा की है, आपने कह दिया कि चाहे जंगल हो, चाहे कहीं भी हो, जो आदिवासी है, हम उसको पट्टा देंगे.
उस जंगल में फॉरेस्ट विभाग वाले रोड बनाने नहीं दे रहे हैं, कहां से पट्टा दे देंगे.
वहां पर स्कूल खोलेंगे और वहां बिल्डिंग बनाएंगे, गिट्टी, पत्थर कोई ले जाने नहीं दे रहा है, कहां से स्कूल बनेंगे.
ये वचन-पत्र में लिखा गया है.
एक चीज और लिखी गई है कि सभी आदिवासियों के खेतों में सिंचाई की व्यवस्था करेंगे, हम देखेंगे पांच साल बाद कि 1 करोड़ 53 लाख आदिवासियों के खेतों में सिंचाई हो रही है कि नहीं हो रही है.
आपने तो कह दिया कि हम सिंचाई की व्यवस्था करेंगे, कैसे करेंगे.
पैसा आ रहा है वह ऊर्जा विभाग के पास जा रहा है, वहां पर पम्प लगाने का पैसा उनको मिल नहीं रहा है.
न उनका पम्प खुद रहा है, न उनका ट्यूब-वेल खुद रहा है.
अध्यक्ष महोदय, मैं अभी देख रहा था.
आदिवासी विभाग का जो पैसा है, यह 65 विभागों में (XXX) हो रहा है.
मैं अभी पढ़ रहा था कि नरसिंहपुर के गेस्ट-हाउस में 40 लाख रुपये की नर्सरी बनाई गई है.
नर्सरी से हमें क्या मतलब, गेस्ट-हाउस में नर्सरी बना दी गई.
आदिवासियों के कल्याण के लिए लगाना चाहिए तो आप नर्सरी बना देते हैं.
देख रहा था कि भोपाल में कहीं एनसीसी कैम्प हो रहा है उसके लिए लगा दिए गए.
माननीय अध्यक्ष महोदय, अंत में एक बात कहना चाहूँगा कि हमारे आदिवासी समाज में तीन जातियां विशेष पिछड़ी जनजाति में आती हैं, बैगा, सहरिया और भारिया.
हमारे यहां बालाघाट, मण्डला, डिण्डौरी, शहडोल, उमरिया, सीधी और सिंगरौली में बैगों की जनसंख्या 1 लाख 31 हजार है.
अभी कुछ दिन पहले चुनाव के भी पहले एक बैगा सम्मेलन शहडोल के बुढ़ार में रखा गया.
वहां क्या हुआ, 60 लाख रुपये, जो बैगा विकास के लिए आए थे, उस 60 लाख रुपये में क्या किया गया कि वहां जितने बैगा आए थे, उन सबको बिस्लरी की 14-15 रुपये की लागत वाली एक-एक बोतल दे दी गई.
सब बैगाओं को 5-5 रुपये के पैकेट वाली बर्फी दे दी गई, यह चीजें खरीदी गई.
जबकि साफ बात है कि ट्राइबल विकास का पैसा प्रचार-प्रसार में नहीं खर्च किया जाएगा, लेकिन प्रचार-प्रसार किया गया.
चुनाव का समय था, कहीं से बैगाओं के लिए होटल से खाना आ रहा है, कहीं से नाश्ता आ रहा है.
यानि ट्राईबल का जो पैसा है वह अंट-शंट कामों में खर्च किया जा रहा है.
वह विकास के काम में खर्च नहीं किया जा रहा है.
इसलिए माननीय मंत्री जी, आपसे अनुरोध है, आपके पास पैसे की कमी नहीं है.
केन्द्र सरकार ने कहा है कि केन्द्र के राष्ट्रीय कोष से जितना जरूरत पड़ेगी, हम ट्राइबल विभाग को पैसे देंगे.
आप योजना बनाइये, आप मांगिए कि क्या आप करना चाहते हैं.
आप योजना ही नहीं बनाएंगे तो आदिवासियों का कल्याण कैसे होगा.
ये 7 हजार करोड़ रुपये मिल गए, तनख्वाह बांटो, आश्रम चलाओ, लड़कों को पढ़ाओ, इस तरह से आदिवासियों का विकास नहीं हो सकता है.
मेरा तो सुझाव है कि आप इस विभाग को गंभीरता से देखें.
इसमें कहने को बहुत कुछ है, पर मैं नहीं कहना चाहता हूँ, हमारे आदरणीय शाह जी बाकी बात करेंगे. धन्यवाद. जय हिंद.
श्री हरिशंकर खटीक (जतारा) - माननीय अध्यक्ष महोदय, मैं मांग संख्या 33 और 69 का विरोध करने के लिये खड़ा हुआ हूं.
सबसे पहले तो विधान सभा के वरिष्ठ सदस्य सम्मानित श्री बिसाहूलाल सिंह जी के प्रति हम अपनी ओर से धन्यवाद प्रेषित करते हैं कि उन्होंने बहुत अच्छे सुझाव इस मध्यप्रदेश की विधान सभा में दिये है.
हम तो सोचते थे कि कांग्रेस की सरकार बन रही है, तो यह मध्यप्रदेश के मंत्रिमंडल में शामिल होंगे, और बहुत वरिष्ठ हैं, हम अनूपपुर जिले के प्रभारी मंत्री भी रहे हैं, जब भी आप मिलते थे, आपसे बहुत अच्छे सुझाव हमें मिलते थे.
लेकिन आपकी किस्मत जाने कैसी हुई हमें नहीं पता.
आगे भविष्य कैसा होगा ?
इसकी भी हमें जानकारी नहीं है.
अध्यक्ष महोदय - मत कुरेदो.
आगे की बात करो.
आगे चलिये.
श्री हरिशंकर खटीक - अध्यक्ष महोदय, हमारे मंत्री जी बहुत अच्छे हैं.
हम लोगों ने इस विभाग के लिये जो काम किया, उससे दो कदम भी विभाग आगे नहीं बढ़ा.
जो योजनायें हम लोगों ने बनाईं, उन योजनाओं से एक योजना भी आगे नहीं ला पाये.
आदिवासी समाज एक ऐसा समाज है जिसने अपने देश की आजादी दिलाने में अहम भूमिका का निर्वाह किया था.
चाहे वह टंट्या भील हों, चाहे बिरसा मुण्डा हों, चाहे शंकर शाह हों, चाहे रानी दुर्गावती हों, आप लोगों ने देश की आजादी दिलाने में अपनी अहम भूमिका का निर्वाह किया.
आदिवासी समाज में भी सबसे ज्यादा पिछड़े और समाज के लोग हैं, उनके लिये भी सरकार ने योजना बनाई.
बैगा, भारिया और सहारिया के लिये भी शासन ने योजनायें बनाईं, लेकिन उन गरीब वर्ग के लोगों को इसका भी लाभ नहीं मिल रहा है.
अध्यक्ष महोदय, मध्यप्रदेश आदिवासी वित्त विकास निगम का गठन भी किया, लोन फायनेंस भी हुये, लेकिन लोन किसके नाम से मिला ?
एक आदिवासी गरीब परिवार का व्यक्ति, उसके नाम से तो लोन हुआ, लेकिन उसकी गाड़ी कौन चला रहा है, इसका भी पता नहीं है.
हमने मध्यप्रदेश में 8 वन्या सामुदायिक रेडियो स्टेशन खोलने की शुरुआत की थी.
चाहे वह अलीराजपुर का चंद्रशेखर आजाद नगर हो, चाहे वह झाबुआ, धार हो, खालवा खंडवा हो, शेषाईपुरा हो, श्योपुर हो, चिचौली बैतूल हो, बिजौरी छिंदवाड़ा हो, चाहे वह डिंडौरी हो, हम स्वयं गये, हमारे साथी विजय शाह मंत्री जी भी हमारे साथ गये.
हम लोगों ने उनको खोलने का काम किया, लेकिन आज 8 वन्या रेडियो स्टेशन से एक रेडियो स्टेशन भी आपके द्वारा 7 महीने होने को है, नहीं बढ़ा पाये, जबकि पर्याप्त बजट का प्रावधान है.
हम लोगों के कार्यकाल में 2 करोड़ 38 लाख रुपये खर्च हुये, लेकिन आपने 8 करोड़ 29 लाख का इस बजट में प्रावधान किया है.
हमें लगता है कि पूरे जितने आदिवासी जिले हैं एक ही बार में क्या सब जगह आप रेडियो स्टेशन खोल लेंगे ?
वहां की संस्कृति के लिये, वहां की बोली और भाषा के लिये और उस समाज को आगे बढ़ाने के लिये हमें लगता है कि इस बजट में आपने जो प्रावधान किया है, वह एकाएक बढ़ाकर सीधा 2 करोड़ 38 लाख से 8 करोड़ 29 लाख किया है.
यह आपने गलत किया है.
माननीय अध्यक्ष महोदय, एक चीज मैं और आपके बीच में बताना चाहता हूं.
जो उच्च शिक्षा के लिये पहले 10 बच्चे विदेश जाने के लिये नीति बनी थी, हम लोगों ने 50 बच्चों को विदेश भेजने की योजना बनाई थी, इस बार तो हमें लगता है कि एक भी बच्चा आपको पूरे मध्यप्रदेश में आदिवासी समाज का नहीं मिला जो विदेश में उच्च शिक्षा ग्रहण करने के लिये जा सके.
ऐसा नहीं होना चाहिये.
जो योजनाएं बनाई जाती हैं, तो विभाग के अधिकारी कर्मचारियों को भी ध्यान देना चाहिये.
जहां आज आदिवासी समाज के 11 लाख बच्चे अध्ययन कर रहे हैं, एकलव्य छात्रावास भी खुले हैं, एक से एक अच्छे स्टेडियम भी आदिवासी समाज के बच्चों के लिये बने हैं, हम लोगों ने बिल्डिंगों का स्वयं निरीक्षण किया, हम लोगों ने मध्यप्रदेश के सारे आदिवासी जिलों का दौरा भी किया है, लेकिन हमें लगता है कि हमारे मंत्री जी की इच्छा नहीं है आगे बढ़ाने के लिये.
माननीय मंत्री जी तो भोपाल में एक छात्रावास चेक करने के लिये जाते हैं, हमें विधान सभा में नहीं बोलना चाहिये, वैसे बहुत एक्टिव हमारे साथी भाई हैं, वह छात्रावास में जाते हैं और कम्बल ओढ़कर लेट जाते हैं कि कम्बल सही है या नहीं है.
ऐसा नहीं होना चाहिये.
मंत्री की एक गरिमा होती है.
मंत्री के पास एक एडमिस्ट्रेशन होता है, मंत्री को अपने आईएएस, आईपीएस अधिकारियों को निर्देशित करना चाहिये कि पूरे प्रदेश की व्यवस्थाएं अच्छी से अच्छी हों.
चाहे आदिवासी समाज के लिये हों, चाहे हर वर्ग के लिये हों, लेकिन ऐसा नहीं हो रहा है.
हमें लगता है कि मंत्री जी का विभाग ही इनकी नहीं सुन रहा है या विभाग की यह नहीं सुन रहे हैं.
कुछ न कुछ ऐसा हो सकता है.
आदिवासी समाज के साथ-साथ हम एक चीज और आपके बीच में बताना चाहते हैं कि महाराणा प्रताप सेना की बात हमारे साथी भाई लोग बोल रहे थे.
हम बहुत जल्दी खत्म करेंगे, हमें मालूम है अध्यक्ष महोदय, कि आप हमसे बोलेंगे नहीं.
महाराणा प्रताप की सेना, इसमें 51 जातियां हैं, इसका जो गठन हुआ था, 22 जून 2011 को हुआ था.
अध्यक्ष महोदय, यह हमारे प्रदेश के मुख्यमंत्री माननीय शिवराज सिंह चौहान जी ने किया था.
यह विमुक्त घुमक्कड़, अर्द्ध घुमक्कड़ जाति के लोग जो विमुक्त होते थे, उनको ही पता नहीं था हम किस जाति के लोग हैं.
घुमक्कड़ समाज के लोग जो बारह महीने घूमते रहे थे पूरे मध्यप्रदेश और पूरे हिन्दुस्तान में, उनको भी पता नहीं चलता था कि हम किस जाति के हैं.
अर्द्ध घुमक्कड़ जाति के लोग जो 6 महीने घूमते थे, 6 महीने एक जगह रहकर अपना पेट पालने का काम करते थे, उनको हमारे बुंदेलखण्ड में लोहगडि़या समाज कहा जाता है.
वास्तव में उनके भी बच्चे होते थे, वह भी हमेशा परेशान होते थे.
जैसे अनुसूचित जाति कल्याण विभाग की हम लोगों ने योजना बनाई थी, वैसी योजना हम लोगों ने उनके लिये भी बनाईं कि जहां उनका निवास होता है, वहां बस्ती का विकास होना चाहिये.
उसके लिये पैसों का प्रावधान किया.
उनके लिये सीमेण्ट कांक्रीट की बस्ती होना चाहिये.
इसके साथ-साथ वहां विद्युतीकरण के लिये भी हमने बजट में प्रावधान किया.
उनके बच्चों को पढ़ाने के लिये भी प्रावधान किया, लेकिन उनके लिये भी कोई व्यवस्थित कार्य योजना नहीं बनाई जा रही है.
अध्यक्ष महोदय, हमें बहुत उम्मीद थी कि हमारे मंत्री जी बहुत अच्छा काम करेंगे लेकिन ऐसा नहीं हो पा रहा है.
नेतृत्व विकास शिविर में जहां मध्यप्रदेश के बच्चे यहां पर पढ़ने के लिये आते हैं, प्रत्येक जिले से एक-एक बच्चा लिया जाता है, वह भी आपने बस अकेला वह कार्यक्रम करने के बाद उसी कार्य से सब लोग अपने कार्य की इतिश्री कर लेते हैं.
माननीय मंत्री जी को प्रदेश के हर जिले में जाना चाहिये.
वैसे तो यह विभाग टूट गया है.
सच्चाई यह है.
केन्द्र का जो पैसा आता है आदिवासी समाज के लिये आता है, लेकिन उस पैसे से सिंचाई विभाग के बांध बना दिये जाते हैं, पीडब्ल्यूडी विभाग की सड़कें बना दी जाती हैं.
लेकिन जहां आदिवासी समाज के लोग रहते हैं वहां के लिये पैसा नहीं पहुंचता है.
यह स्वयं अपनी छाती पर हाथ रखकर माननीय मंत्री महोदय बता सकते हैं कि इनके साथ अन्याय हो रहा है कि नहीं हो रहा है.
हो रहा है कि नहीं आप बताइये.
डॉ. गोविंद सिंह (संसदीय कार्य मंत्री) - आप बताइये.
आप यह तो बताओ कि अभी बजट आया नहीं है कहां से बांध बन गये.
बनाये होंगे तो आपने.
जो (XXX) आपने किया है. . . . (व्यवधान). . .
श्री हरिशंकर खटीक - हमने कोई (XXX) नहीं किया.
मध्यप्रदेश की सरकार ने जो काम किया है, 15 साल में मुख्यमंत्री शिवराज सिंह चौहान काम किया है वह हिन्दुस्तान में कहीं नहीं हुआ.
माननीय कमलनाथ जी कभी नहीं कर सकते. . . (व्यवधान). . आपने (XXX) किया है.
आपने कहा था कि अगर 10 दिन में हम पूरा कर्जा हमारे मुख्यमंत्री माफ नहीं कर पायेंगे तो हम ऐसे मुख्यमंत्री को बदल देंगे.
आप क्यों नहीं कर पाये.
आप क्यों नहीं मुख्यमंत्री बदल पाये.
अध्यक्ष महोदय - विषय से न भटकें.
डॉ. गोविंद सिंह - आप असत्य बोलने की कसम खाकर आये हो.
अध्यक्ष महोदय - आप विषय से मत भटकिये.
आपके साढ़े 13 मिनट हो गये हैं.
श्री रामेश्वर शर्मा - अच्छा इस बजट से आदिवासी विधायक खुश हैं क्या बताओ.
उनसे भी पूछ लो.
श्री नारायण सिंह पट्टा - अध्यक्ष महोदय, हम पूरे-पूरे खुश हैं और सारे आदिवासी माननीय सदस्यगण खुश हैं और माननीय कमलनाथ जी और माननीय ट्रायबल मंत्री जी को बहुत बहुत धन्यवाद देते हैं.
श्री हरिशंकर खटीक - अध्यक्ष महोदय, 89 विकासखंड हैं ट्रायबल के. वहां के जो जनपद पंचायत के सीईओ थे, वह इस बार पंचायत एवं ग्रामीण विकास विभाग को गोद में दे दिये.
कमलेश्वर जी हैं, वह बता सकते हैं.
उनका पूरा अधिकार आदिवासी विभाग के मंत्री के पास जनपद पंचायत के थे लेकिन वह छीनकर के क्योंकि वह (XXX) गरीब है, सरल है, सहज है आदिवासी परिवार का, एक गरीब परिवार का व्यक्ति मुख्यमंत्री बना है, उसके साथ अन्याय हुआ है.
श्री फुन्देलाल सिंह मार्को - माननीय अध्यक्ष महोदय, यह शब्द विलोपित कराया जाए.
अध्यक्ष महोदय - यह शब्द विलोपित कर दिया जाये.
वह विलोपित कर दिया है.
श्री हरिशंकर खटीक - अध्यक्ष महोदय, जनपद पंचायत के जो अधिकारी हैं वह भी छीनकर वहां पहुंच गया है, कहां पर पंचायत एवं ग्रामीण विकास मंत्री की गोद में, चलो इससे अपने को कुछ नहीं लेना, लेकिन एक आदिवासी समाज के विधायक जी अभी हमारे पास बैठे थे.
उन्होंने कहा कि हमारे साथ क्या हो रहा है हम आपको बताना चाहते हैं.
हमने पूछा क्या हुआ, तो वह बोले हमारे यहां के जो स्कूल हैं वे बंद जैसे हैं, जो मध्याह्न भोजन के काम चल रहे हैं वह बीआरसी और मास्टर स्वयं पार्टनरशिप में कर रहे हैं.
बच्चों को मध्याह्न भोजन नहीं मिलता है.
प्रेम सिंह स्वयं बड़वानी के बैठे हैं, अभी कहीं चले गये होंगे.
उनने स्वयं हमसे कहा कि स्कूल बन्द रहते हैं.
मास्टर स्कूलों में नहीं पहुँच रहे हैं.
यह अन्याय हो रहा है.
पहले हमारी सरकार थी तो दबिश रहती थी.
आज बिल्कुल कोई दबिश नहीं है.
छोटे कर्मचारी काम नहीं कर रहे हैं और जो चुने हुए जनप्रतिनिधि हैं उनकी बात पर कोई ध्यान नहीं दे रहे हैं.
माननीय अध्यक्ष महोदय, बड़वानी जिले में पायटी विकासखण्ड में स्कूल चलते नहीं हैं.
मध्यान्ह भोजन बनता नहीं है.
समूह शिक्षक चला रहे हैं.
अध्यक्ष महोदय, खरगौन और बड़वानी जिले में किसानों का कर्जा माफ करने की बात थी.
अभी सहकारिता मंत्री जी भी बोल रहे थे.
किसानों का कर्जा माफ करने की बात हुई, 7 माह में क्या हुआ, नकली रसीदें बनवा दीं और नकली रसीदें बनवा करके उनको कह दिया कि यह तुम्हारा कर्जा माफ हो गया.
कर्जा माफ होने के बाद उनसे ब्याज लिया जा रहा है.
किसी से 7 हजार, किसी से 9 हजार, किसी से 15 हजार रुपये लिए गए.
वहाँ सेवा सहकारी समिति के समिति प्रबंधक द्वारा बोला गया कि तुम्हारा कर्जा माफ नहीं हुआ है.
जबकि 2 लाख से नीचे की सीमा में उन्होंने कर्जा लिया था.
ऐसे लोगों के ऊपर कार्यवाही होना चाहिए.
इसके साथ साथ जिन्होंने कर्जा नहीं लिया, सेवा सहकारी समिति में उन लोगों के नाम चढ़ाकर के, उन्होंने सुना कि कर्जा माफ हो रहा है तो कई ऐसे लोग हैं, जिनके फर्जी तरीके से उन पर लोन निकाल दिए गए.
अध्यक्ष महोदय-- भैय्या बैठ जाओ.
मेरी बिना आज्ञा के जो बोले वह रिकार्ड में नहीं आएगा.
माननीय, नये नये हों जरा बैठ कर कुछ सीखो, मेहरबानी करो.
हम भी आए थे तो
पहले बैठे बैठे देखते थे कि कब खड़े हों, कब न हों, क्या नियम है, किस विषय पर बोलें न बोलें और वैसे दूध फाड़ना हो तो नीबू की एक बूँद काफी है.
(मेजों की थपथपाहट)
श्री कुणाल चौधरी-- (XXX)
श्री नारायण सिंह पट्टा-- (XXX)
श्री हरिशंकर खटीक-- फर्जी तरीके से उनके नाम लिख दिए गए. . . (व्यवधान). .
अध्यक्ष महोदय-- हो गया, बहुत बहुत धन्यवाद. . . (व्यवधान). .
श्री मनोज नारायण सिंह चौधरी-- (XXX)
श्री फुन्देलाल सिंह मार्को(पुष्पराजगढ़)-- माननीय अध्यक्ष महोदय, मांग संख्या 33 एवं 69 का मैं समर्थन करता हूँ और कटौती प्रस्तावों का विरोध करता हूँ.
अध्यक्ष महोदय. . .
अध्यक्ष महोदय-- फुन्देलाल जी, एक मिनिट.
दोनों दल के सचेतकों से अनुरोध है कि दोनों दल में महिला विधायक भी हैं, उस ओर भी आप दोनों ध्यान दें.
श्री फुन्देलाल सिंह मार्को-- अध्यक्ष महोदय, आदिवासी विभाग आदिवासी समाज के सर्वांगीण विकास और उसकी रीति नीति, उसकी भाषा, उसकी संस्कृति, उसके सामाजिक शैक्षणिक और राजनैतिक विकास के साथ साथ उसकी परंपरा और तमाम उसमें समाज के सर्वांगीण विकास के लिए जो जनजातीय विभाग जो काम कर रहा है, मैं जनजातीय कार्य मंत्री माननीय भाई ओमकार मरकाम जी एवं माननीय मुख्यमंत्री जी को मैं बधाई देना चाहता हूँ.
इस प्रदेश में काँग्रेस की सरकार आने के साथ हमारे आदिवासी समाज के लोग अपने को गौरवान्वित महसूस कर रहे हैं.
आदिवासी समाज के लोगों को स्वाभिमान मिला, सम्मान मिला और उनके तमाम क्रांतिवीरों को, उनको सम्मान देने का काम, काँग्रेस की सरकार ने किया.
अध्यक्ष महोदय, मैं यह भी कहना चाहता हूँ कि शिक्षा के बिना विकास संभव नहीं है और आज जिस तरीके से 15 साल में इस प्रदेश में जो शिक्षा का स्तर है, आज हमारी प्राथमिक शाला और जो हमारी नींव है और वह विद्यालय जो जंगलों में, पहाड़ों में, निवास कर रहे जनजाति समुदाय के लोगों के लिए संचालित किए जा रहे हैं.
उन विद्यालयों में 15 साल में हम शिक्षक नहीं दे पाए.
वहाँ के बच्चों का क्या गुनाह है, जो वहाँ रहकर उस शासकीय विद्यालयों में विद्या अध्ययन करते हैं.
बच्चा सुबह से बस्ता लेकर के विद्यालय में पहुँचता है और वहाँ कोई शिक्षक न रहे, बच्चा बैठ करके शाम को घर वापस हो जाता है.
आपने इन 15 साल में जिस तरीके से जनजाति समुदाय के जो साढ़े सात करोड़ इस प्रदेश की जनसंख्या और जहाँ ये 30 परसेंट जनजाति समुदाय के लोग जहाँ निवास करते हों.
मैं अपने साथियों को कहना चाहता हूँ कि आज जब तक हम शिक्षा पर ध्यान नहीं देंगे और 15 साल जो हमारे साथी सत्तासीन रहे हैं, मैं आपको यह कहना चाहता हूँ कि भवन विहीन विद्यालय, तो ठीक है किसी पेड़ के नीचे बैठ कर पढ़ लेंगे.
लेकिन अध्यक्ष महोदय, शिक्षक विहीन विद्यालय, आपने 15 साल चलाया.
15 साल शिक्षक विहीन विद्यालय, 1 से 8 तक एक शिक्षक, 1 से 10 तक तीन शिक्षक और 1 से 9 तक जनरल प्रमोशन, आप समाज को देना क्या चाहते हैं?
आपने 15 साल समाज को जिस धारा से जोड़ा है, आप यह बात तो स्वयं जानते हैं कि जब तक विद्यालय में शिक्षक नहीं होगा, बच्चों की पढ़ाई नहीं हो सकती.
5.51 बजे
{सभापति महोदय( श्री यशपाल सिंह सिसौदिया)पीठासीन हुए}
सभापति महोदय, आज हमारे पूरे मध्यप्रदेश में, जहाँ पद रिक्त हैं, हमारे शिक्षक साथी जहाँ नहीं हैं, वहाँ मैं आपको बताना चाहता हूँ कि मध्यप्रदेश की आदरणीय कमलनाथ जी की सरकार विशेष भर्ती अभियान के तहत 60 हजार पदों पर भर्ती करने का काम हमारे मध्यप्रदेश की सरकार करेगी.
(मेजों की थपथपाहट) सभापति महोदय, इसी तरीके से हमारे माननीय जनजातीय कार्य मंत्री और विभाग को भी मैं धन्यवाद देना चाहता हूँ कि आपने पूरी मेहनत और लगन के साथ आपने उन खाली पदों की जानकारी ली, जहाँ जहाँ आपके पद रिक्त थे, जहाँ बेकलॉग के कितने पद रिक्त हैं, उन तमाम पदों को आपने इकट्ठा करने के बाद मध्यप्रदेश में काँग्रेस की सरकार बनने के साथ 20 हजार बेकलॉग पदों पर भर्ती करने का काम मध्यप्रदेश की सरकार आने वाले समय में करेगी.
इसके लिए जो हमारे नौजवान साथी हैं, जो रोजगार के लिए भटक रहे होंगे, उन बेरोजगार साथियों को 60 हजार भर्तियों के साथ 20 हजार बेकलॉग पदों पर भर्ती होगी और हमारे मध्यप्रदेश के बेरोजगार साथियों को रोजगार मिलेगा.
जो आपने पिछले 15 साल में नहीं किया, आप उन बच्चों से बस फीस वसूल करते रहे.
विज्ञापन जारी करते रहे और क्या जिनसे आपने पैसा लिया, शुल्क लिया, उनको आपने वापस किया?
इस तरह से आपने बेरोजगारों का शोषण किया और शोषण करने का साथ आज हमारा शिक्षा का स्तर निम्न हो गया.
सभापति महोदय, आज हमारे अतिथि शिक्षक जो बहुत सारे साथियों ने इस बारे में चिन्ता की है, समय समय पर अपना उद्बोधन भी दिए हैं.
मैं ध्यान दिलाना चाहता हूँ मनगँवा की उस आमसभा का, उस आमसभा में आदरणीय राजेन्द्र शुक्ल जी भी उस मंच पर विराजमान थे, जहाँ हमारे पूर्व मुख्यमंत्री आदरणीय शिवराज सिंह चौहान जी ने घोषणा की कि अतिथि शिक्षक, विद्वान संविदा शिक्षक बनेंगे.
यह हमने नहीं कहा.
आपने 2013 में कहा और 2013 से 2018 में आप सत्ता से बाहर हो गए.
इसके बाद भी अतिथि शिक्षकों को आप न्याय नहीं दे सके.
लेकिन हमारे मध्यप्रदेश की सरकार, मैं आपको बताना चाहता हूँ माननीय सभापति महोदय, यह जो जितनी हमारी भर्तियाँ हो रही हैं, वे आपके साथ घूमते रहे, आपके मंचों में जाते रहे, आप से प्रार्थना करते रहे, गिड़गिड़ाते रहे, 8 साल, 10 साल, 12 साल तक सेवा करने के बाद आपने उसके भविष्य के साथ खिलवाड़ किया है.
इसकी जिम्मेदार यह 15 साल की भारतीय जनता पार्टी की सरकार है.
जिसके कारण आज हमारे पूरे प्रदेश की जो बेरोजगारी की स्थिति है और यह अतिथि शिक्षकों के साथ जो उत्पन्न परिस्थितियाँ हैं, उसकी जिम्मेदार भारतीय जनता पार्टी की सरकार है.
सभापति महोदय, मैं यह भी कहना चाहता हूँ कि आज जो हमारे छात्रावास और आश्रम हैं, आज पूरे मध्यप्रदेश में छात्रावास और आश्रमों की स्थिति बद से बदतर है यह इसलिए बद से बदतर है कि वहाँ आदिवासी समाज के बच्चे पढ़ते हैं.
किसी भी एक कमरे में बंद कर दीजिए, किसी भी कोठे में बंद कर दीजिए.
50-50, 100-100, बच्चे एक और दो दो कमरों में वहाँ अध्ययन कर रहे हैं, निवास कर रहे हैं छात्रावास में, पानी नहीं, बिजली नहीं, सुविधा नहीं, मच्छर काट रहे हैं.
लेकिन 15 साल पूर्ववर्ती सरकार ने जो आदिवासी समाज के बच्चों के साथ किया उसका परिणाम है कि आप यहां से वहां पहुंच गए.
मैं हमारे जनजातीय कार्य मंत्री श्री ओमकार सिंह मरकाम जी से कहना चाहता हूँ जनजातीय समाज के सारे विधायक आदिवासी समाज के सर्वांगीण विकास के लिए आपके साथ हैं.
पिछली सरकार जो व्यवस्था को बिगाड़कर चली गई उस व्यवस्था को बनाने का काम मध्यप्रदेश की कांग्रेस की सरकार को करना पडे़गा.
जो छात्रावास और आश्रम भवन विहीन हैं जो आश्रम शाला विहीन हैं, हाई स्कूल, हायर सेकेण्डरी भवन विहीन हैं.
मध्यप्रदेश के लिए आप एक व्यवस्था दीजिए कि जहां भवन नहीं हैं या जीर्णशीर्ण हैं वहां पर आप अच्छे भवन बनाकर दीजिए.
रिक्त पदों की भर्ती करने का काम कीजिए.
आदिवासी समाज आज भी मुख्यधारा से नहीं जुड़ पाया है.
मैंने अपनी आंखों से जंगलों में देखा है लोग झिरिया से पानी निकाल निकाल कर पीने के लिए इकट्ठा कर रहे हैं.
पिछले 15 सालों में हम आदिवासी समाज को शुद्ध पानी नहीं दे पाए.
उनके लिए एक कुंआ नहीं दे पाए.
उनको हम सड़क, पुल-पुलिया नहीं दे पाए.
सभापति महोदय, आप जंगलों में जाकर देखिए उनकी क्या दुर्दशा है.
उधर भी मैं चिल्लाता था आज इधर भी आकर मैं वही बात कह रहा हूँ.
मैं चाहता हूँ कि आने वाले समय में मध्यप्रदेश की सरकार इन वर्गों के लिए काम करे.
आपने हमेशा इन वर्गों के लिए काम किया है इसलिए आज इस समाज ने हमें सरकार बनाने का अवसर दिया गया है.
माननीय सभापति महोदय, अनुसूचित जाति, जनजाति के अधिकारियों, कर्मचारियों की पदोन्नति पर मैं बात करना चाहता हूँ.
मध्यप्रदेश में अनुसूचित जाति और जनजाति के कर्मचारी हैं हमारी गलत नीतियों के कारण वे आज कोर्ट और कचहरी में लटक गए हैं.
सरकार बांझपन की स्थिति से जुड़ी पॉलिसिस्टिक डिंबग्रथि रोग , एंडोमैट्रोरियोंसिस , और फाइब्रायड्स की रिपोर्ट से चिंतित है।
नई स्वास्थ्य नीति में शहरी महिलाओं की स्वास्थ्य समस्याओं के लिए अनेक प्रावधान रखे गये हैं।
इस योजना में प्रजनन संबंधी बीमारियों की बढ़ती हुई संख्या को देखते हुए इसके समाधान के लिए तेजी से और सावधानीपूर्वक कार्य किये जाने पर जोर दिया गया है।
महिलाओं के स्वास्थ्य पर ध्यान केंद्रित करते हुए जल्दी ही भारतीय महिलाओं की स्वास्थ्य में सुधार लाने के तरीके सुझाने के लिए एक समिति का गठन करेंगे।
समिति का निष्कर्ष नई राष्ट्रीय स्वास्थ्य नीति का एक हिस्सा होगा।
देश के भविष्य की दृष्टि से एक महिला का शरीर एक मंदिर के तौर पर बहुत महत्वपूर्ण है।
नई पीढ़ी को स्वस्थ बनाने के लिए महिलाओं का परिवार , समाज और राष्ट्र पर हितकारी प्रभाव होता है क्योंकि प्रत्येक महिला को अपने चुने हुए क्षेत्र , अपने बच्चों के लिए माता और शिक्षक तथा सामूहिक मूल्यों के संरक्षक के नाते पेशेवर रूप में बहुत प्रकार के कार्य करने पड़ते हैं।
मातृ मृत्युदर कम करना और वंचित परिवेश से आने वाली महिलाओं के पोषण स्तर में सुधार लाना , मां और बच्चे के विकास कार्यक्रमों में मजबूती लाना जैसे क्षेत्र मुख्य हैं।
इसके अलावा नई राष्ट्रीय स्वास्थ्य नीति प्रजनन स्वास्थ्य , एनीमिया और जीवन शैली के कारण होने वाले अनेक गैर-संचारी रोग की समस्या का समाधान करेगी।
डॉ . हर्षवर्धन ने बताया कि मादक द्रव्यों का सेवन , शराब और धू्म्रपान युवाओं महिलाओं में लोकप्रिय हो रहे हैं।
अभी हाल में नेशनल इंस्टीट्यूट ऑफ मेंटल हेल्थ एण्ड न्यूरो साइंस बेंगलूरू ने नशीली दवाओं और शराब की शिकार महिलाओं के लिए एक विशेष वार्ड खोला है।
यह पूरे राष्ट्र के लिए खतरनाक संकेत है।
सामाजिक समूह से इस चुनौती से निपटने में सरकार की मदद करने का भी उन्होंने आह्वान किया।
उन्होंने कहा , ‘ ’ हम आधुनिक जीवन शैली की बढ़ती हुई चुनौतियों से चिंतित हैं जिसमें एक और कार्य का तनाव रहता है और दूसरी , ओर खाने - पीने और सोने की गलत आदतों का प्रभाव पड़ता है।
सरकार सामाजिक , धार्मिक , छात्र एवं परोपकारी समूहों से इस संकट से मुकाबला करने में सहायता चाहती है ’ ’ ।
संकट की इस वर्तमान स्थिति में फिट रहने के लिए उन्होंने योग की तरफ इशारा करते हुए कहा कि योग विश्व को भारत की देन है और यह शरीर को ठीक रखने का सबसे अच्छा तरीका है।
इससे मानसिक शांति और ध्यान केंद्रित करने की शक्ति मिलती है।
डॉ . हर्षवर्धन ने दुबला पतला रहने के लिए अधिक से अधिक कसरत करने और आधा भूखा रहने जैस प्रचलित मिथकों के बारे में सचेत किया कि उन्होंने कहा कि जब शरीर अनेक हार्मोंन परिवर्तन के दौर से गुजर रहा हो और उसे ऊर्जा की लगातार जरूरत हो तो जीवन के इस चरण में ऐसा करना बहुत खतरनाक है।
इसलिए मेरी यह सलाह है कि बीमारियों से प्रतिरोध बनाने के लिए रोजाना निर्धारित समय पर पर्याप्त कैलोरी युक्त संतुलित भोजन लिया जाए।
जंक फूड का त्याग करना भी बहुत आवश्यक है।
उन्होंने कॉलेज की प्रिंसिपल डॉ . वीणा गौतम को यह सलाह दी कि कॉलेज में हर लड़की अपना खेल प्रोफाइल बढ़ाने और स्वस्थ रहने के लिए खेलों में भाग ले।
खेल मानसिक और शारीरिक स्वास्थ्य को सुनिश्चित करता है।
उन्होंने नारीवाद के अवतारवाद के रूप में नारी लक्ष्मीबाई की छवि का स्मरण करते हुए कहा कि झांसी की रानी ने मां और नेता का किरदार बहुत संतुलित रूप से निभाया है।
उनके शुरू अंग्रेज जनरल ह्यूरेाज ने उनकी वीरता की प्रशंसा में टोपी उतारकर सिर झुकाया था।
पुरूष प्रधान युग में वे भी अग्रणीय रहीं।
मैं आज की युवा महिलाओं से उनको एक आदर्श के रूप में अपनाने का अनुरोध करता हूं।
नई सरकार के गठन के 90 दिनों के अंदर स्वास्थ्य मंत्रालय ने यौन हिंसा की शिकार महिलाओं की सुरक्षा के लिए अस्पताल के कर्मचारियों को उनकी चिकित्सा और कानूनी जरूरतों के प्रति संवदेनशील बनाने के कदम उठाए हैं।
प्रश्न- दूसरी दवा लेने के कितने दिन बाद गर्भपात हो जायेंगा ?
जबाव -- 75 % में दवा के चार से छः घंटे बाद गर्भपात की प्रकिया शुरू हो जाती है|
यह गर्भपात 1 से 5 दिनों में इनमें पूर्ण हो जाता है|
मगर 25 % महिलाओं में खून गिरने की प्रक्रिया करीब 15 दिनों तक होती है और इस दौरान उनका पूर्ण गर्भपात होता है|
कभी कभी गर्भपात अपूर्ण भी रह जाता है|
प्रश्न – किसी महिला को यह कैसे पता चलेगा कि गर्भपात अधुरा ही रह गया है ?
इसके लक्षण हैं ?
जबाव – यूँ तो अधूरे गर्भपात की जानकारी चिकित्सा ही क्र सकते हैं पर कुछ लक्षण इस प्रकार है : -
सवाल- दवा द्वारा गर्भपात की मुख्य जटिलता क्या है ?
जबाव-
उपुर्युक्त सभी स्थितियों में शल्य चिकित्सा द्वारा गर्भपात को पूर्ण करवा लेना चाहिए|
डॉक्टर के सलाह द्वारा तुरंत ही इलाज पूरा करवा लें|
अन्यथा यह परेशानी का कारण बन सकता है|
सवाल- असफलता की संभावना कितनी है ?
जबाब – 2 से 5 % तक असफलता की संभावना है|
सवाल- अत्यधिक रक्तस्राव किसे कहते है ?
जबाव – यदि किसी महिला को दो घंटे में 4 या अधिक गद्दी खून से गीले हो जाये तो या अत्यधिक रक्तस्राव की स्थिति है|
गर्भपातके बारे में काफी ग़लतफ़हमियाँ है।
इसी कारण महत्त्वपूर्ण निर्णय लेन में कठिनाई होती है।
गर्भपात के बारे में उचित जानकारी आवश्यक है।
यह जानकारी आप ले तथा जरुरतमंद दंपतीयों को भी बतलाएँ।
कुछ गर्भपात प्राकृतिक होते है।
गर्भधारणा के २८ हफ्तों तक प्राकृतिक गर्भपात हो सकता है।
२८ हफ्तों तक गर्भ गर्भाशय के बाहर जीवित नही रह सकता।
तद्नंतर गर्भ जी सकता है।
कभी कभी कृत्रिम गर्भपात करना पडता है।
इसके लिये सुरक्षित तथा वैध वैद्यकीय पद्धतीयॉं है।
चोरी-छुपे और जान जोखीम में डालकर गर्भपात करवाने की कोई जरुरी नही होती।
लेकिन वैद्यकीय गर्भपात सिर्फ २० हफ्तों तक ही किया जा सकता है।
तद्नंतर गर्भपात करवाना अवैध तथा असुरक्षित है।
गर्भपात कानूनके अनुसार वैध कारण इस प्रकार है : -
गर्भपात जितने जल्दी किया जाय उतनी तकलीफ और खतरा कम होता है।
इसके लिये मूत्र परिक्षण कर १० दिनोंमें ही गर्भसंभव की जानकारी मिल सकती है।
गर्भपात के प्रमुख तरीके इस प्रकार है।
क . एम . वी . ए . तकनीक छ : हफ्तों से पूर्व निर्वात पंप से गर्भ निकाल सकते है।
अत : ग्रीवा सुन्न नही करनी पडती है।
इसके बाद क्युरेटिंग भी नही करना पडता है।
ख . क्युरेटिंग उर्फ डी . एन . सी . पद्धती – ये पद्धती ६-१२ हफ्तों तक प्रयोगमें लाई जा सकती है।
इस पद्धती में गर्भाशयमुख नलिका विस्तारित करके अंदरूनी गर्भ निर्वात पंप से निकाल लेते है।
इसके लिये केवल उस स्थान मात्र को इंजेक्शन लगाकर सुन्न करना पडता है।
गर्भ निकालने पर गर्भाशय का अंतर्भाग खुरचकर निकाला जाता है।
इस तरह के गर्भपात पश्चात अस्पताल में ३-४ घण्टे रहना पडता है।
शासकीय अस्पतालों में यह गर्भपात मुफ्त में होता है।
निजी अस्पतालों में इसे २-४ हजार तक खर्चा हो सकता है।
यह रीती बिल्कुल सुरक्षित और विश्वसनीय है।
लेकिन इसमें थोडा सा खतरा होता ही है।
रक्तस्त्राव या कोख में सूजन जैसे दुष्परिणाम संभव है।
ग . दवा द्वारा गर्भपात :१२-२० हफ्तों तक प्रोस्टा ग्लॅडिन दवाई से गर्भ गिराया जाता है।
गर्भाशय में गर्भ आवरण के चारो ओर इस दवाई को नली से फैलाया जाता है।
इस दवाई से गर्भाशय में दाह होनेसे २-३ दिनोंमें गर्भ गिर जाता है।
इस क्रिया में कुछ अधिक स्त्राव हो सकता है।
इससे गर्भपात ना हो तो शस्त्रक्रिया द्वारा गर्भ खुरचकर निकाला जाता है।
लेकिन इससे खर्च व तकलीफ बढती है।
१२-२० हफ्तों के गर्भपात की अपेक्षा पहले ही गर्भपात करवाना हमेशा अच्छा है।
अन्य रास्ता ना हो तभी इस पद्धती का प्रयोग करे।
घ . आर . यू . ४८६ यह रीति ६-८ हफ्तों के लिये है।
इसे गर्भपात गोली कहते है।
पहली गोली के २ दिन बाद दूसरी गोली खानी होती है।
पहली गोली से गर्भाशय से रक्तस्त्राव शुरू होता है तो दूसरी गोली से गर्भाशय में दर्द शुरू होते है।
इसके बाद ६-८ घण्टों में गर्भपात होता है।
कभी कभी इसके बाद क्यूरेटिंग करना पडता है।
डॉक्टरी सलाह के बिना अपने आप यह उपचार कभी भी ना करे।
यह सामान्य सी बात है कि पुरुष के साथ यौन सम्बन्ध बनाने से महिला गर्भवती होती है|
हम यह भी जानते है कि पति या पत्नी के द्वारा गर्भनिरोधक के प्रयोग करना चाहिए|
यौन सम्बन्ध स्थापित करने पर उन्हें इस बात का ध्यान रखना चाहिए कि गर्भ ठहर सकता है|
यदि वे गर्भ नहीं चाहते हैं तो उन्हें गर्भनिरोधक का प्रयोग करना चाहिए|
अधिकतर दम्पतियों को गर्भनिरोधक के बारे में पता होता है|
वे जानते हैं कि इसके प्रयोग से गर्भ ठहरने से रोका जा सकता है|
परन्तु इसके बाते में बातचीत या पूछने पर उन्हें संकोच होता है|
इस पर चर्चा नहीं करना एक सामान्य सी बात है|
विशेषकर नौजवान और नए शादीशुदा वालों पर यह विशेष रूप से लागू होता है|
अनचाहे गर्भ की सबसे ज्यादा घटनाएँ शादीशुदा लोगों के बीच होती है|
लेकिन अविवाहित युवतियों के साथ भी ऐसा होता है|
ऐसा होने पर वे परेशान हो जाती हैं|
वे इस बात की चर्चा किसी से नहीं कर पाती है|
कभी ऐसा भी होता है की गर्भ-निरोधक से इस्तेमाल के बावजूद भी गर्भ ठहर जाता है|
परन्तु इसकी संभावना कम होती है|
मोहन और उषा के तीन बच्चे हैं|
दो लड़का और एक लड़की|
एक बार नजदीक के शहर में नसबंदी का एक एक शिविर लगा|
मोहन और उषा ने आपस में तय किया कि इसका लाभ उठाया जाये|
उषा ने अपना ऑपरेशन कराने का निश्चय किया उसकी दूसरी सहेलियों ने भी शिविर में ऑपरेशन कराया था|
उषा ने अपना ऑपरेशन करवा लिया|
ऑपरेशन के तीन वर्षों बाद तक उषा को कोई परेशानी नहीं थी|
उसकी माहवारी भी नियमित होती थी|
अचानक एक दिन उषा ने पाया कि पिछले सात सप्ताह से उसकी माहवारी बंद है|
उसने यह बात अपने पति मोहन को बताई|
मोहन चिंतित हो गया|
उसने उषा के गर्भ की जाँच कराने का निश्चय किया|
जाँच में उषा गर्भवती पाई गई|
तब मोहन डॉक्टर से मिला|
उसे पूरी बात बताई|
डॉक्टर ने उसे बताया कि बंध्याकरण के ऑपरेशन के बावजूद महिला गर्भवती हो सकती है|
परन्तु दस हजार मामलों में से एक ऐसा होता है|
यह शंका होने पर कि उषा गर्भवती हो सकती है , मोहन उसे पास के एक दवा की दुकान पर गया|
उसे अपनी परेशानी बताई|
दुकानदार ने उषा के पेशाब की जाँच के बाद उसने बताया कि उषा गर्भवती है|
उसने उषा को खाने की कुछ गोलियां दी|
उसने कहा कि गोलियों लेने से गर्भ निकल जायेगा और माहवारी नियमित हो जाएगी|
परन्तु उषा की माहवारी नहीं आई|
प्रीति एक अविवाहित लड़की है|
वह अपनी परेशानी को लेकर लगातार स्थानीय हकीम के पास जाती रही|
परन्तु उसने हकीम को यह नहीं बताया कि उसकी माहवारी अनियमित हो गई है|
सीता के साथ दूसरी घटना है|
माहवारी न आने पर उसकी माँ उसे जड़ी-बूटियों का रस पीने को देती रही|
सीता तीन दिनों तक रोज सुबह रस सेवन करती है|
करुणा को तीन माह का गर्भ है|
वह और उसका पति अभी बच्चा नहीं चाहते है|
दोनों ने यह तय किया कि स्थानीय नर्स पुष्पा से मिलकर गर्भ की सफाई करवा लेंगे|
अनचाहे गर्भ की स्थिति में अधिकांश दम्पति गर्भ को हटाना ही चाहते है|
गाँव के स्तर पर जिनसे वे सामान्य तौर पर सलाह लेते हैं , वे हैः
गाँव या उसके नजदीक इन लोगों के उपलब्ध होने के कारण सलाह के लिए लोग इनके पास जाते है|
पहली विधि शल्य चिकित्सा विधि है जिसे आमतौर पर इसे ‘ डी एन्ड सी ’ भी कहा जाता है|
कानून ( MTPT Act ) के अनुसार किसी डिग्री धारक प्रसूति विशेषज्ञ या अनुभवी एम . बी . एस . डॉक्टर के द्वारा ही गर्भपात कराया कराया जा सकता है|
इस विधि में पतली छड़ों के द्वारा गर्भाशय के मुख को फैलाया जाता है|
इसके बाद सक्शन मशीन की सहायता से गर्भ के अंदर की वस्तुओं को खुरच कर निकाल लिया जाता है|
इसमें एक दूसरा तरीका भी अपनाया जाता है|
यह ज्यादा बेहतर होता है|
इसमें एक सिरिंज जिसे एम . वी . ए . कहते हैं के प्लास्टिक कैनुला का इस्तेमाल गर्भ के मुख को फैलाने में किया जाता है|
परन्तु इसमें किसी तेज औजार की जगह सिरिंज का इस्तेमाल होता है|
सिरिंज को गर्भाशय में डालकर गर्भ की वस्तु को खीच लिया जाता है|
गाँव के स्तर पर भी इस प्रक्रिया को बहुत से लोग अपनाते है|
गाँव में प्रसूति कराने वाली दाई इस प्रकिया को पतली छड़ के सहारे , तो कुछ नर्सें लोहे की पतली छड़ों का इस्तेमाल करती हैं तो कुछ एम . वी . ए . सिरिंज का इस्तेमाल करती हैं|
दवा संबंधित विधि-गर्भपात के लिए बाजार में बहुत सी दवाइयाँ उपलब्ध हैं|
इनमें कुछ आयुर्वेदिक है और कुछ अंग्रजी दवाएं हैं|
ज्यादातर स्थानीय दुकानदार तथा स्थानीय हकीम आयुर्वेदिक दवा की सलाह देते हैं|
ये दवाएं सस्ती होती है तथा इससे माहवारी नियमित होने के बात कही जाती है हालाँकि इसमें शंका है कि वास्तव में इन दवाईयों से फायदा होता है|
अंतिम मासिक के पहले दिन से 49 दिन या दूसरे शब्दों में 7 सप्ताह की गर्भ की सफाई के लिए अंग्रेजी दवा उपलब्ध है|
यह मिफी ( Mifepristone ) तथा मिसो ( Misopristone ) संयोग है|
दवा गर्भ को हटाने के लिए इनका इस्तेमाल होता है|
इस दवा का प्रभाव भी साबित हो चुका है|
इसका उपयोग करने वाली सौ महिलाओं में से 96 में गर्भपात होना सफल रहा है|
उपरोक्त दोनों ही विधि सुरक्षित और प्रभावी है|
हालाँकि वैसी महिलाएं जिनका गर्भ सात सप्ताह का हो उनके लिए दवा सम्बन्धी विधि ज्यादा अच्छा है|
हम मरीजों के अधिकार की चर्चा करेंगे जिनको ध्यान में रखते हुए मरीजों का गर्भपात की जानकारी एवं दवा दें : -
गुणात्मक तथा निरंतर देखभाल के लिए मरीजों के अधिकारों का आदर करना चाहिए।
विशेषकर गर्भपात तथा गर्भनिरोधक सेवाओं में यह और भी आवश्यक है।
10 . विचार : कि प्रदान की गई सेवाओं पर वह अपना विचार प्रकट क्र सके।
सुरक्षित मातृत्व का आशय यह सुनिश्चित करना है कि सभी महिलाओं को गर्भावस्था और बच्चा पैदा होने के दौरान आवश्यक जानकारी की सुविधा प्रदान की जाए।
आई एस पी डी में उल्लिखित मातृत्व स्वास्थ्य सेवाएं इस प्रकार हैं :
मातृत्व मृत्यु के प्रमुख कारणों को तीन कोटियों में विभाजित किया जा सकता है-सामाजिक , चिकित्सकीय और स्वास्थ्य सावधानी सुविधाएं :
सामाजिक कारण
चिकित्सकीय
स्वास्थ्य सावधानी सुविधाओं की उपलब्धता
प्रसव पूर्व देखभाल का संबंध गर्भवती महिलाओं को दी जाने वाली स्वास्थ्य की जानकारी और नियमित चिकित्सा जांच से होता है जिससे कि प्रसव सुरक्षित हो सके।
मातृत्व अस्वस्थता और मातृ मृत्यु के मामलों की पहले ही जांच और चिकित्सा कर इन मामलों में कमी लायी जा सकती है।
गंभीर खतरों वाली गर्भावस्था और उच्च प्रसव वेदना की छानबीन के लिए प्रसब पूर्ब जाँच ( ए एन सी ) भी आवश्यक है।
प्रसव पूर्व सावधानी के महत्वपूर्ण अंगों पर आगे विचार किया जा रहा हैः
समय-पूर्व पंजीकरण जैसे ही गर्भाधान की संभावना का पता चले , गर्भवती महिला को प्रसव पूर्व देखभाल के लिए पहली बार जाकर नाम दर्ज कराना चाहिए।
प्रजनन आयु की प्रत्येक विवाहित महिला को स्वास्थ्य केन्द्र में जाने के लिए प्रोत्साहित करना चाहिए अथवा महिला के स्वयं गर्भवती महसूस करने पर इसकी सूचना देनी चाहिए।
आदर्श रूप में पहली बार गर्भाधान की प्रथम तिमाही ( गर्भाधान की प्रथम तिमाही ) अथवा 12 सप्ताह से पहले स्वास्थ्य केन्द्र पर जाना चाहिए।
तथापि , यदि कोई महिला गर्भाधान की आखिरी अवधि में केंद्र पर आती है तो उसको पंजीकरण कर लेना चाहिए और गर्भाधान की आयु के अनुसार सहायता मुहैया करानी चाहिए।
समय-पूर्व पंजीकरण का महत्व
वजनः
जब भी गर्भवती महिला स्वास्थ्य परीक्षा के लिए जाती है तो उसके वजन की जांच करनी चाहिए।
सामान्यतया गर्भवती महिला का वजन 9 से 11 कि . ग्राम तक बढ़ जाना चाहिए।
पहली तिमाही के पश्चात गर्भवती महिला का वजन 2 किलो ग्राम प्रति माह अथवा 0 . 5 प्रति सप्ताह बढ़ना चाहिए।
यदि आवश्यक कैलोरी की मात्रा से खुराक पर्याप्त नहीं हो तो महिला अपनी गर्भावस्था के दौरान 5 से 6 किलो ग्राम वजन ही बढ़ा सकती है।
यदि महिला का वजन प्रतिमाह 2 किलो ग्राम से कम बढ़ता हो , तो अपर्याप्त खुराक समझनी चाहिए।
उसके लिए अतिरिक्त खाद्य आवश्यक होता है।
वजन कम बढ़ने से गर्भाशय के अंदर गड़बड़ी का अंदेशा होता है और वह कम वजन वाले बच्चे के जन्म में परिणत होता है।
अधिक वजन बढ़ने ( > 3 किलो ग्राम प्रतिमाह ) से प्री एक्लेम्पसिया/जुड़वां बच्चों की संभावना समझनी चाहिए।
उसको चिकित्सा अधिकारी के पास जाँच के लिए भेजना चाहिए।
ऊंचाईः मातृवंश और प्रसव परिणाम के बीच संबंध है , कम से कम कुछ अंश तक क्योंकि बहुत ही कम ऊंचाई वाली स्त्री की श्रोणि ( पेल्विस ) छोटी होने के कारण इसका जोखिम बढ़ जाता है।
ऐसी स्त्रियां जिनकी ऊंचाई 145 सेंटी मीटर से कम होती है , उनमें प्रसव के समय असामान्यता होने की अधिक संभावना होती है और अति खतरा संवेदी महिला समझी जाती है तथा उसके लिए अस्पताल में ही प्रसव की सिफारिश की जाती है।
रक्त चापः गर्भवती महिला के रक्तचाप की जाँच बहुत ही महत्वपूर्ण होता है जिससे कि गर्भाधान के दौरान अति तनाव का विकार न होने पाए।
यदि रक्तचाप उच्च हो ( 140-90 से अधिक अथवा 90 एमएम से अधिक डायलेटेशन ) और मूत्र में अल्बूमिन की मात्रा पाई जाए तो महिला को प्री-एक्लेम्पसिया कोटि में मान लेना चाहिए।
यदि डायास्टोलिक की मात्रा 110 एम एम एच जी से अधिक हो तो उसे तत्काल गंभीर बीमारी की निशानी माना जाएगा।
इस प्रकार की महिला को तत्काल सीएचसी/एफ आर यू में जाँच के लिए भेज देना चाहिए।
गर्भवती महिला जो कि तनाव ( पी आई एच ) / पी एकलेम्पसिया से प्रभावित हो उसको अस्पताल में प्रवेश कराने की आवश्यकता होती है।
पैलोरः यदि महिला के निचले पलक की जोड़ , हथेली और नाखून , मुंह का कफ और जीभ पीले हों तो उससे यह संकेत मिलता है कि महिला में खून की कमी है।
श्वसन क्रिया की दर ( आर आर ) : विशेषरूप से यदि महिला सांस न ले सकने की शिकायत करती हो तो श्वसन क्रिया की जांच करना अति महत्वपूर्ण है।
यदि श्वसन क्रिया 30 सांस प्रति मिनट से अधिक हो और कफ उत्पन्न होता हो तो यह संकेत मिलता है कि महिला को खून की भारी कमी है तथा उसे डॉक्टर के पास जांच के लिए भेजना अत्यावश्यक है।
सामान्य सूजनः चेहरे पर सांस फूलने को सामान्य सूजन होना माना जाता है तथा इससे प्री एक्लेम्पसिया होने की संभावना समझनी चाहिए।
उदरीय परीक्षाः गर्भ और भ्रूण में वृद्धि और भ्रूण न होने तथा होने पर निगरानी रखने के लिए उदरीय परीक्षा करनी चाहिए।
लौह फोलिक अम्ल ( आई एफ ए ) की आपूर्तिः गर्भवती महिलाओं को खून की कमी के खतरों से बचाने के लिए गर्भावस्था के दौरान अधिकाधिक लौह की आवश्यकता पर जोर डालें।
सभी गर्भवती महिलाओं को गर्भाधान के बाद की पहली तिमाही अर्थात 14 से 16 सप्ताह से प्रतिदिन आई एफ ए ( 100 एम जी मौलिक लौह और 0 . 5 एम जी फोलिक एसिड ) की एक गोली 100 दिन तक देने की आवश्यकता होती है।
आई एफ ए की यह मात्रा ( प्रोफाइलेक्टिक खुराक ) खून की कमी को रोकने के लिए दी जाती है।
यदि किसी महिला में खून की कमी हो ( एच बी < जी/डीएल ) या उसको पैलोर हो तो उसे तीन माह तक आई एफ ए की 2 गोलियों की मात्रा प्रतिदिन देते रहें।
इसका यह आशय हुआ कि गर्भवती महिला को गर्भावस्था के दौरान आई एफ ए की कम से कम 200 गोलियां देने की आवश्यकता होती है।
आई एफ ए गोलियों की यह मात्रा अत्यधिक खून की कमी वाली ( एच बी < 7जी/डीएल ) अथवा सांस न ले सकने वाली और खून की कमी के कारण चिड़-चिड़ाहट महसूस करने वाली महिलाओं को ( स्वास्थ्यकर मात्रा ) स्वस्थ बनाने के लिए आवश्यक होती है।
इन महिलाओं को आई एफ ए की स्वास्थकर मात्रा आरंभ कर और आगे अगली देखभाल के लिए संबद्ध डॉक्टर के पास सलाह के लिए भेजना चाहिए।
टेटनस टोक्साईड का इंजेक्शन देनाः नवजात शिशु की टेटनस से रोकथाम के लिए टी टी इंजेक्शन की 2 मात्रा देना बहुत ही महत्वपूर्ण है।
टी-टी इंजेक्शन की पहली खुराक पहली तिमाही के ठीक बाद में या जैसे ही कोई महिला ए एन सी के लिए अपना नाम दर्ज कराए , जो भी बाद में हो , देनी चाहिए।
गर्भाधान की पहली तिमाही के दौरान टी टी इंजेक्शन नहीं देना चाहिए।
पहली खुराक के एक माह बाद ही अगली इंजेक्शन की खुराक देनी चाहिए किंतु ई डी डी से एक माह पहले ही।
गर्भावस्था के दौरान महिला की खुराक इस प्रकार होनी चाहिए , जिससे बढ़ रहे भ्रूण , मां के स्वास्थ्य का रख - रखाव , प्रसव के दौरान आवश्यक शारीरिक स्वास्थ्य और सफल स्तन-पान कराने की क्रिया के लिए आवश्यकताओं की पूर्ति की जा सकेः
संशोधित भोजनः 1 . सूजन में कमी लाने के लिए कम नमक वाले भोजन लेने चाहिए।
महिला सामान्य भोजन खा सकती है किंतु नमकीन या नमक रहित पकाना चाहिए।
2 . प्री एक्लेम्पसिया , विशेष रूप से मूत्र में अलबूमिन पाए जाने पर उच्च प्रोटीन युक्त खुराक लेनी चाहिए।
गर्भवती महिला को अपनी प्रोटीनयुक्त खुराक बढ़ाने की सलाह देनी चाहिए।
बहुत सी महिलाएं गर्भवती होने पर कड़ी मेहनत या पहले से भी अधिक कड़ी मेहनत से काम करना जारी रखती है।
अत्यधिक शारीरिक श्रम के वजह से गर्भपात , अपरिपक्व प्रसूति या कम वजन वाले शिशु ( विशेष रूप से जबकि महिला पर्याप्त भोजन न कर रही हो ) पैदा होने की संभावना रहती है।
गर्भवती महिला को यथासंभव भरपूर विश्राम करना चाहिए।
दिन के समय उसको लेटकर कम से कम एक घंटे का विश्राम करना चाहिए तथा प्रत्येक रात में 6 से 10 घंटे सोना चाहिए।
करवट के बल सोना हमेशा आरामदायक होता है तथा इससे पल रहे शिशु को रक्त की आपूर्ति में वृद्धि होती है।
निम्नलिखित लक्षणों से असुविधा होती है और जटिलताओं के संकेत हैं :
असुविधा सूचक लक्षण
जटिलता सूचक लक्षण
गर्भावस्था के दौरान बीमार पड़ना असुविधाजनक और अरुचिकर होता है क्योंकि गर्भावस्था अपने आप में असुविधाजनक होता है और गर्भावस्था के दौरान कुछ दवाइयां वर्जित होती है।
इसके अतिरिक्त मलेरिया जैसी कुछ बीमारियां गर्भावस्था के दौरान गंभीर समस्याएं पैदा कर देती है।
इन्हीं कारणों से गर्भावस्था के दौरान महिलाओं को बीमारियों और संक्रमण से बचने के लिए विशेष सावधान रहने की आवश्यकता होती है।
उदारहण के लिए उन्हें सोते समय मच्छरदानी का प्रयोग करना चाहिए तथा ऐसे पानी का उपयोग नहीं करना चाहिए जिससे सिस्टोसोमियासिस जैसी बीमारी होती हो।
प्रतिदिन स्नान करने से ताजगी आती है तथा इससे संक्रमित होने अथवा बीमार पड़ने से बचा जा सकता है।
यह विशेष रूप से महत्वपूर्ण है कि स्तनों और जननेंन्द्रिय गुप्तांगों की स्वच्छ पानी से बार-बार सफाई की जाए।
रुक्ष रासायनिकों तथा प्रक्षालकों की आवश्यकता नहीं होती है क्योंकि वे हानि कारक भी हो सकते हैं।
सूती हल्के फुल्के ढीले-ढाले कपड़ों का प्रयोग उचित होता है।
सही आकार की चोलियां स्तनों को सहारा पहुंचाती हैं , क्योंकि स्तन बड़े और मुलायम हो जाते हैं।
संपूर्ण गर्भावस्था के दौरान संभोग सुरक्षित होता है बशर्तें कि गर्भावस्था सामान्य हो।
गर्भावस्था के दौरान संभोग से तब बचकर रहना चाहिए जबकि गर्भपात होने का खतरा हो ( पहले लगातार गर्भपात हो चुके हों ) या समय से पूर्व प्रसव होने की संभावना हो ( अर्थात पहले समय से पूर्व प्रसव हो चुके हों ) ।
प्रसव के दौरान होने वाली अधिकांश जटिलताओं के विषय में पहले से ही कुछ कहा नहीं जा सकता है।
अतः प्रत्येक गर्भावस्था में किसी भी संभावित आपात स्थिति के लिए तैयारी की आवश्यकता होती है।
सभी गर्भिणी महिलाओं को किसी संस्थागत प्रसव के लिए ही प्रोत्साहित करना चाहिए।
प्रसव के दौरान कोई भी जटिलता हो सकती है , जटिलताओं के विषय में कुछ कहा नहीं जा सकता , उनसे जच्चा और/या बच्चा दोनों की जान जा सकती है।
प्रसव के संकेतः निम्नलिखित संकेतों में से कोई भी संकेत मिलने पर महिला को स्वास्थ्य सुविधा यूनिट में जाने की सलाह देनी चाहिए क्योंकि इनसे प्रसव आरंभ होने का संकेत मिलता है -
खतरे के संकेतः महिला को निम्नलिखित में से कोई भी स्थिति होने पर एफ आर यू में जाना चाहिएः
महिला को निम्नलिखित में से कोई भी स्थिति होने पर उसे 24 घंटे सेवा पी . एच . सी में ले जाना चाहिए
माता की मृत्यु में प्रसव पूर्व और प्रसवोत्तर रक्तस्राव एक बहुत ही महत्वपूर्ण कारण है।
ऐसे मामलों में रक्त संचारण कराना जीवन रक्षक साबित हो सकता है।
रक्त खरीदा नहीं जा सकता है।
रक्त संचारण के लिए रक्त जारी करने से पूर्व स्वैच्छिक रक्तदानकर्ता की आवश्यकता होती है जिससे कि आवश्यकता पड़ने पर उसका रक्त दिया जा सके।
इस प्रकार के रक्तदानकर्ता ( 2 या 3 संख्या ) तैयार होने चाहिए जिससे कि आवश्यकता की पूर्ति की जा सके।
प्रजननोत्तर सावधानीः अनुसंधान से मालूम हुआ है कि 50 प्रतिशत से अधिक माता की मृत्यु प्रसवोत्तर काल में ही होती है।
परंपरागत रूप से प्रसव के उपरांत पहले 42 दिन ( 6 सप्ताह ) को प्रसवोत्तर काल माना जाता है।
इसमें से पहले 48 घंटे तथा बाद का एक सप्ताह मां तथा उसके नवजात शिशु के स्वास्थ्य तथा जीवन के लिए अत्यंत संकटकालीन होता है।
इसी अवधि में माता और नवजात शिशु के लिए प्राण-घातक तथा मरणासन्न जटिलताएं उत्पन्न होती है।
माता और शिशु स्वास्थ्य रख-रखाव के सभी अवयवों में से प्रसवोत्तर देखभाल तथा नवजात शिशु की देखभाल में अत्यंत अवहेलना होती है।
भारत में प्रसवोत्तर अवधि के दौरान 6 में से केवल 1 महिला को ही देखभाल की सुविधा उपलब्ध हो पाती है।
( राष्ट्रीय परिवार स्वास्थ्य सर्वेक्षण ( एन . एफ . एच . एस . ) के आंकड़ों से यह संकेत मिलता है कि घर पर ही प्रसव करने वाली महिलाओं में से केवल 17 प्रतिशत की प्रसवोत्तर जांच दो माह के अंदर हो पाती है।
इसके अतिरिक्त घर पर ही प्रसव करने वाली महिलाओं में केवल 2 प्रतिशत को ही प्रसवोपरांत दो दिन के अंदर प्रसवोत्तर देखभाल की सुविधा सुलभ हो सकी है तथा 5 प्रतिशत को 7 दिन के अंदर यह सुविधा उपलब्ध हो सकी है।
साथ ही , महिलाओं के इस न्यून भाग से भी अधिकांश महिलाओं को ऐसी समूची सूचना तथा सेवाएँ उपलब्ध नहीं करायी जा सकी थी जो कि प्रसवोतर जांच के दौरान आने वाली महिलाओं को उपलब्ध कराना अनिवार्य था।
प्रसव के पश्चात महिला को शारीरिक और भावनात्मक समंजन करना पड़ता है और इसके लिए सहारे तथा समझ की आवश्यकता होती है।
इस प्रकार के प्रसव प्यूरपरल सेपासिस अथवा गर्भाशय के आस-पास ऊतक ( टिश्यू ) के खराब होने , मूत्र संक्रमण , श्रोणि में चोट लगना तथा प्रसवोत्तर मनोविकारी बीमारी के कुछ चिकित्सीय रोग के मामले सामने आये हैं।
यह महत्वपूर्ण है कि इन रोगों की शीघ्रता-शीघ्र जांच-परख कर उनका इलाज किया जाए क्योंकि इनमें से कुछेक जटिलताएं अधिक जानलेवा हो सकती है।
प्रसवोपरान्त 6 सप्ताह के दौरान मां को अनेक शारीरिक और भावनात्मक परिवर्तनों का अनुभव होता है
संभावित ज़ोखिम : प्रसव उपरान्त की अवधि में तीन प्रकार की गंभीर जटिलताएं पैदा हो सकती है : एक्लेम्पसिया ( प्रसव के बाद पहले दो दिन या 48 घंटे के अंदर ) संक्रमण और रक्त स्राव ( तेज रक्त स्राव ) ।
संक्रमण , प्रायः दीर्घकालीन प्रसव वेदना या कोशिकाओं के समय से पहले भंग होने के परिणामस्वरूप होता है।
प्रसव के दौरान साफ-सफाई की कमी के परिणामस्वरूप भी ऐसा हो सकता है ( जैसा कि प्रसूति परिचर के हाथ अथवा उपकरण साफ न हो ) या सीजेरियन सेक्शन के बाद भी ऐसा हो सकता है।
गंभीर संक्रमण के चिह्न बुखार , सिरदर्द , पेट के निचले हिस्से में दर्द होना , योनि के रिसाव से बदबू आना तथा उल्टी व दस्त होना।
ये खतरनाक चिह्न होते हैं।
यदि किसी महिला में ये लक्षण हों तो उसे तुरंत क्लिनिक या अस्पताल में जाना चाहिए।
रक्तस्राव प्रसव के बाद दस या इससे अधिक दिनों के बाद हो सकता है।
प्रसव के बाद यदि पुरइन संपूर्ण रूप से बाहर नहीं आती है तो रक्तस्राव जारी रह सकता है तथा भारी मात्रा में हो सकता है।
लोचिया जननेंद्रिया से होने वाला रक्तस्राव होता है।
पहले यह शुद्ध रक्त होता है , बाद में पीलापन आता है , कम होने लगता है और अंत में जोखिम पैदा करता है जो कि प्रसव के उपरांत पैदा होती है , जैसे कि खून की कमी और नासूर पैदा हो जाना।
नासूर के रूप में छिद्र होते हैं जो कि जननेंद्रिय और पेशाब के रास्ते अथवा मलाशय के बीच होते हैं।
गंभीर जटिलताएं , प्रसवोत्तर खतरा चिह्नः बच्चे के जन्म के पश्चात किसी महिला को यदि निम्नलिखित खतरे का चिह्न दिखाई दे तो उसे शीघ्र ही देखभाल करानी चाहिएः
नयी मां को अपने प्रथम प्रसवोत्तर जांच के लिए प्रसवोपरांत 7 से 10 दिन के अंदर स्वास्थ्य सुविधा क्लिनिक में जाना चाहिए अथवा किसी स्वास्थ्य कार्यकर्ता को घर पर ही आना चाहिए।
यदि उसका प्रसव घर पर ही हुआ हो तो यही सही रहता है।
पहली जांच के लिए जाना इसलिए महत्वपूर्ण है कि यह सुनिश्चित किया जा सके कि मां और शिशु दोनों ( जच्चा- बच्चा ) प्रसव और पीड़ा से उबर रहे हैं।
यदि सभी कुछ ठीक-ठाक हो तो अगली जांच बच्चा पैदा होने से 6 सप्ताह बाद होनी चाहिए।
जच्चा-बच्चा दोनों की पूरी तरह शारीरिक स्वास्थ्य परीक्षा करनी चाहिए और बच्चे का असंक्रमीकरण कराना चाहिए।
इसके अतिरिक्त स्तनपान , संभोग संबंध , परिवार नियोजन और बच्चे के असंक्रमीकरण या अन्य विषयों के संबंध में महिला द्वारा पूछे गए प्रश्नों के उत्तर देने का यह एक अति उत्तम अवसर होता है।
बच्चे के जन्म के पश्चात , महिलाओं को उनकी शक्ति पुनः प्राप्त करने और प्रसव पीड़ा तथा प्रसव से उबरने के लिए अच्छे खान-पान की आवश्यकता होती है।
खून की कमी न होने पाए इसलिए उनको लौह ( आयरन ) गोलियां लेते रहना चाहिए , विशेषकर जबकि प्रसव के दौरान खून बह गया हो।
यदि कोई महिला स्तन पान कराती है तो उसके भोजन में अतिरिक्त खाद्य और पीने की व्यवस्था होनी चाहिए।
स्तन-पान कराने वाली महिलाओं को गर्भावस्था के दौरान खाने से भी कहीं अधिक भोजन की आवश्यकता होती है क्योंकि स्तन-पान कराने से स्वास्थ्य-वर्धक ( मातृ-शिशु रक्षा कार्ड ) संचयन की मांग होती है।
कैलोरी , प्रोटीन , लौह , विटामिन तथा अन्य सूक्ष्म पौष्टिक पदार्थों से युक्त भोजन खाना चाहिए।
उदाहरण के लिए दालें , दूध तथा दूध से बने पदार्थ हरी पत्तियों वाली सब्जियां तथा अन्य सब्जियां , फल , मुर्ग उत्पाद , मांस , अंडा और मछली।
प्रसव के तुरंत बाद तथा पुरइन गिरने के दौरान वर्जित भोजन पदार्थों की संख्या गर्भावस्था के दौरान से कहीं अधिक होती है।
इनको प्रोत्साहन नहीं देना चाहिए।
उनको यह भी ध्यान रखना चाहिए कि वे तरल पदार्थ अधिक मात्रा में लें।
महिलाओं को प्रसवोत्तर अवधि में पर्याप्त विश्राम की आवश्यकता होती है जिससे कि वे अपनी शक्ति पुनः प्राप्त कर सके।
उसको , उसके पति तथा परिवार के अन्य सदस्यों द्वारा यह परामर्श देना चाहिए कि उसको अपना तथा बच्चे की देखभाल के अतिरिक्त कोई अन्य भारी कार्य नहीं करना है।
महिला को सलाह दें तथा स्पष्ट करें कि जननेंद्रिय में कोई वस्तु न डालें तथा मल निकलने के पश्चात मूलाधार को प्रतिदिन अच्छी तरह साफ करें।
यदि पुरइन अधिक आ रही हो तो मूलाधार पैड को प्रति 4 से 6 घंटे के अंदर बदल देना चाहिए।
यदि कपड़े के पैड का प्रयोग किया जाए तो पैड को पर्याप्त साबुन पानी से साफ करना चाहिए तथा धूप में सुखाया जाना चाहिए।
उसको नियमित स्नान करने की सलाह दी जाए तथा बच्चे को हाथों में लेने से पहले साबुन से हाथ धो लिया जाए।
मोलर गर्भधारण
मोलर गर्भधारण , गर्भावस्था की एक दुर्लभ बीमारी है।
यह समस्या गर्भाधान के दौरान निषेचन में किसी प्रकार की त्रुटि होने पर उत्पन्न होती है और नाल का निर्माण करने वाली कोशिकाओं में खराबी आ जाती है।
मोलर गर्भाधान को कभी-कभी हाइडेटिडिफॉर्म मोल भी कहते हैं जो गेस्टेशनल ट्रोफोब्लास्टिक ट्यूमर्स नाम की कई स्थितियों के समूह का एक हिस्सा होता है।
सामान्यतया वे हानि-रहित होते हैं।
भले ही वे गर्भाशय से आगे भी फैल सकते हैं पर उनका इलाज संभव है।
सामान्य गर्भावस्था में निषेचित अंडे में पिता के 23 तथा माता के 23 क्रोमोजोम मौजूद होते हैं।
परन्तु , एक संपूर्ण मोलर गर्भाधान की स्थिति में निषेचित अंडे में माता का कोई क्रोमोजोम मौजूद नहीं होता पर पिता के शुक्राणुओं की संख्या दुगुनी हो जाती है जिससे पिता के क्रोमोजोम की संख्या भी दुगुनी हो जाती है और इस तरह निषेचित अंडे में पिता के क्रोमोजोम के 2 सेट आ जाते हैं और माता का एक भी क्रोमोजोम नहीं होता।
इस स्थिति में कोई अपरिपक्व भ्रूण , एम्नियोटिक सैक या कोई सामान्य प्लेसेंटल ऊतक नहीं बनता।
बल्कि इसके बदले नाल पुटी के एक पिंड का निर्माण करता है जो अंगूर के गुच्छे की तरह दिखता है।
ये पुटी अल्ट्रासाउंड स्कैन में दिखाई पड़ती हैं।
ज्यादातर आंशिक मोलर गर्भाधान में निषेचित अंडे में माता के सामान्य क्रोमोजोम होते हैं पर पिता के दुगुने क्रोमोजोम मौजूद रहते हैं इसलिए क्रोमोजोम की सामान्य संख्या अर्थात् 46 की बजाय 69 क्रोमोजोम मौजूद होते हैं ( यह तभी होता है जब शुक्राणु वाले क्रोमोजोम की संख्या दुगुनी हो जाती है या दो शुक्राणु समान अंडे को निषेचित कर डालते हैं ) ।
इस स्थिति में गुच्छेनुमा त्रुटिपूर्ण ऊतक के पिंड के बीच कुछ प्लेसेंटल ऊतक दिखते हैं।
अल्प विकसित भ्रूण वृद्धि करना आरंभ करता है इसलिए अपेक्षाकृत विकसित भ्रूण , या भ्रूणीय ऊतक अथवा एम्नियॉटिक सैक मौजूद हो सकता है।
पर भले ही भ्रूण हो पर यह समझना अहम है कि आनुवंशिक रूप से यह त्रुटिपूर्ण होता है तथा यह जीवित नहीं रह सकता , इससे शिशु का निर्माण भी नहीं हो सकता।
इस तरह के गर्भ का गिरना काफी गंभीर तथा परेशानी भरा हो सकता है।
यदि सही इलाज तथा देखभाल की जाए तो भविष्य में शरीर पर हानिकर प्रभाव पड़ने की संभावना कम हो जाती है।
मोलर गर्भधारण कितना सामान्य
मोलर गर्भधारण पता करने की विधि
मोलर गर्भधारण की चिकित्सा
मोलर गर्भधारण के प्रभाव
रोग की संपूर्ण चिकित्सा
पुनः गर्भधारण का समय
इन परिस्थितियों में परामर्श
अतिउल्वोदकता गर्भावस्था में होने वाला एक ऐसा रोग है जिसमें उल्वद्रव की अधिकता हो जाती है।
इसे उल्वद्रव विकार या पॉलिहाइड्राम्नियास के नाम से भी जाना जाता है।
अतिउल्वोदकता में शिशु अत्यधिक उल्वद्रव से घिरा होता है
उल्व द्रव एक जीवाणुरहित घोल होता है जो गर्भावस्था में शिशु को घेरकर संभाले रखता है।
यह तरल शिशु के गुर्दों से आता है – यह शिशुजन्य मूत्र है –और शिशु द्वारा पिये जाने से अवशोषित होता हैं।
इस तरल की मात्रा गर्भावस्था के 36वें सप्ताह तक बढ़ती रहती है जिसके बाद धीरे-धीरे घटने लगती हैं।
यदि शिशु अत्यधिक मूत्र का उत्पादन करता है या पर्याप्त मात्रा में इसे नहीं पीता हो तो तरल की अधिकता हो जाती है जिसके कारण अतिउल्वोदकता हो जाती हैं।
तीव्र अतिउल्वोदकता शिशु के किसी विकार का संकेत होती है जैसे केन्द्रीय नाड़ी तंत्र का रोग , उदरांत्र में रूकावट , या गुणसुत्र ( क्रोमोसोम ) समस्या . कुछ विरले मामलों में इसके कारण समयपूर्व प्रसव या शिशु की मृत्यु भी हो सकती हैं।
हल्की अतिउल्वोदकता सामान्य है और किसी समस्या का संकेत नहीं होती , दरअसल द्वितीय त्रिमास में प्रकट होने वाला अतिरिक्त तरल बिना किसी इलाज के सामान्य स्तर को लौट सकता हैं।
मुझे कैसे मालूम होगा कि मुझे अतिउल्वोदकता रोग हो गया है ?
हल्की अतिउल्वोदकता के अकसर कोई लक्षण नहीं होते , लेकिन यदि आपको सांस लेने में कठिनाई , पेट दर्द , और पेट अपेक्षा से अधिक फूल जाए तो अपने चिकीत्सक को बताएं क्योंकि ये अधिक गंभीर अतिउलवोदकता के चिन्ह हो सकते हैं।
नियमित शिशुजन्मपूर्व की जांच के समय आपका चिकीत्सक टेप द्वारा आपकी ‘ फंडल ऊंचाई ’ – जघनास्थि और गर्भाशय के सबसे ऊपरी बिन्दु के बीच की दूरी – नापेगा।
वह पेट के जरिये गर्भाशय को महसूस करके या अल्ट्रासाउंड से शिशु की वृद्धि की जांच भी करेगा।
यदि उसे अतिउल्वोदकता का शक हुआ तो वह अल्ट्रासाउंड द्वारा शिशु के चारों ओर उपस्थित उल्वद्रव की मात्रा मापेगा।
इसका उपचार कैसे किया जाता है ?
चिकीत्सक अतिउल्वोदकता के लक्षणों का उपचार तो कर सकते हैं पर उसके कारणों का नहीं।
यदि आपको सांस लेने या चलने में कठिनाई हो तो आपको अस्पताल में भर्ती किया जा सकता है . और चूंकि इसके कारण समयपूर्व प्रसव हो सकता है इसलिये इसकी रोकथाम के लिये दवाईयां दी जाएंगी . ।
वह आपको आराम पहुंचाने के लिये सुई द्वारा अतिरिक्त उल्वद्रव निकलवाने ( एमनियोसेंटेसिस ) की सलाह भी दे सकता हैं।
आपको ऐसी परीक्षाओं की जरूरत पड़ सकती है जिससे यह पता लगाया जा सके कि आपकी उल्वद्रव की मात्रा क्यों बढ़ गई हैं।
आपका चिकीत्सक अल्ट्रासाउंड द्वारा शिशु की समस्याएं मालूम करने का यत्न करेगा और सुई द्वारा उल्वद्रव निकाल कर गुणसूत्र ( क्रोमोसोम ) विकारों की जांच की जाएगी।
वह मधुमेह और संक्रमणों के लिये आपकी रक्त-परीक्षाएं भी करवा सकता हैं।
कई मामलों में द्रव की अधिकता की कोई वजह नहीं मालूम होती।
मैं इसकी रोकथाम कैसे कर सकती हूं ?
आप कुछ नहीं कर सकती हैं।
किसी को यह पक्का पता नहीं है कि अतिउल्वोदकता क्यों होती है लेकिन कभी-कभी कतिपय जन्मजात विकारों के चलते शिशु की त्रुटिपूर्ण निगलने की क्रिया के कारण ऐसा हो सकता हैं।
चूंकि अतिउल्वोदकता के कारकों की रोकथाम के लिये कुछ नहीं किया जा सकता है इसलिये इस रोग को भी होने से नहीं रोका जा सकता हैं।
आमतौर पर पूछे जाने वाले प्रश्न
मैने ‘ उल्वद्रवअल्पता ’ के बारे में सुना है . क्या यह और अतिउल्वोदकता एक ही हैं ?
नहीं . उल्वद्रवअल्पता इसका बिल्कुल विलोम है – इस दशा में पर्याप्त उल्वद्रव नीं होता।
यह रोग सामान्यतः तब होता है जब शिशु या अपरा में कोई समस्या हो या माता को उच्चरक्तचाप हो।
उल्वद्रवअल्पता से सबसे बड़ा खतरा यह है कि तैरने के लिये पर्याप्त मात्रा में तरल न होने से शिशु का शरीर गर्भनाल को दबा सकता है जिससे उसे आक्सीजन और पोषकों का वहन बंद हो सकता हैं।
यदि आपको उल्वद्रवअल्पता होने का निदान हो तो आपका चिकीत्सक आपके शिशु के स्वास्थ्य की सतर्कता से जांच करेगा जिससे ऐसा कुछ न हो।
क्या अतिउल्वोदकता मेरे शिशु को हानि पहुंचा सकती है ?
समयपूर्व प्रसव के खतरे के अलावा अतिउल्वोदकता से कोई स्वास्थ्य समस्याएं नहीं होती – यह केवल उनकी ओर ध्यान आकर्षित करती हैं।
यदि आपको गंभीर अतिउल्वोदकता हो जाए तो आपका चिकीत्सक शिशु के उदरांत्र तंत्र , केन्द्रीय नाड़ी तंत्र और ह्रदय तथा गुणसूत्र विकारों जैसे डाउन्स सिंड्रोम जैसी समस्याओं के लिये देखेगा।
यदि मुझे अतिउल्वोदकता हो तो क्या मेरे शिशु में अवश्य कोई विकार होगा ?
कदापि नहीं . दरअसल यदि दूसरे त्रिमास में आपको यह रोग हो तो आपके शिशु के अच्छे रहने की संभावना अधिक होगी और अतिउल्वोदकता स्वतः ही अदृष्य हो जाएगी।
अतिउल्वोदकता बिल्कुल स्वस्थ एकाधिक गर्भों में भी हो सकती है।
फिर भी आप अपने चिकीत्सक से अल्ट्रासाउंड करते समय जन्मजात विकारों और अन्य समस्याओं के लिये देखने के लिये कह सकती हैं।
क्या अतिउल्वोदकता मेरे प्रसव में समस्याएं उत्पन्न करेगी ? शिशु के अधिक मात्रा में द्रव से घिरे होने पर वह प्रसव के समय तक उसमें उछल और पलट सकता है और उसके पैर नीचे की ओर हो जाने या ब्रीच की संभावना अधिक हो सकती है . ब्रीच शिशुओं को कभी- कभी वापस सिर नीचे की स्थिति में लाया जा सकता है लेकिन अक्सर उन्हें सी-सेक्शन द्वारा निकाला जाता हैं।
जब किसी स्त्री को उल्वद्रवअल्पता होती है तब शिशु को घेर कर रखने वाले उल्वद्रव का स्तर बहुत कम हो जाता हैं।
यह जानने के लिये कि इसका आपके और शिशु के स्वास्थ्य पर क्या असर हो सकता है , पहले स्वस्थ गर्भ बनाए रखने में उल्वद्रव की भूमिका को समझना उचित होगा।
उल्वद्रव क्या है ?
शिशु के चारों ओर मौजूद उल्वद्रव शिशु के विकास और वृद्धि में महत्वपूर्ण भूमिका निभाता हैं।
यह साफ रंग का द्रव शिशु की रक्षा करता है और उसे द्रव उपलब्ध करता हैं।
शिशु इस द्रव द्वारा सांस लेता है और पीता हैं।
इससे शिशु के फुफ्फूस और पाचन-तंत्र मजबूत होते हैं।
उल्वद्रव शिशु को घूमने भी देता है जिससे उसकी पेशियों और हड्डियों के विकास में मदद मिलती हैं।
उल्वथैली जिसमें शिशु निवास करता है गर्भाधान के लगभग 12 दिनों बाद बनने लगती हैं।
उसी समय उल्वद्रव भी बनने लगता हैं।
गर्भावसथा के प्रारंभिक हफ्तों में उल्वद्रव में माता से प्राप्त पानी होता हैं।
करीब 12 हफ्तों बाद द्रव में बड़ी मात्रा शिशु के मूत्र की होती हैं।
उल्वद्रव की मात्रा गर्भावस्था के करीब 28-32 हफ्तों तक बढ़ती रहती हैं।
उस समय तक लगभग 1 क्वार्टर द्रव होता हैं।
इसके बाद 37-40 हफ्तों तक यही स्तर बना रहता है जब शिशु पूरी तरह से विकसित माना जाता है . इसके पश्चात द्रव का स्तर घटने लगता हैं।
उल्वद्रवअल्पता क्या होती है ?
करीब 100 में से 8 गर्भाधानों में उल्वद्रवअल्पता होती हैं।
यह अधिकतर गर्भ के अंतिम त्रिमास में होती है लेकिन वैसे किसी भी समय हो सकती हैं।
गर्भ के अपेक्षा से 2 सप्ताह अधिक हो जाने पर 8 में से 1 स्त्री को उल्वद्रवअल्पता हो जाती हैं।
ऐसा उल्व द्रव स्तर के प्राकृतिक रूप से घट जाने से होता हैं।
उल्वद्रवअल्पता का निदान अल्ट्रासाउंड द्वारा किया जाता हैं।
इस दशा के कारण पूरी तरह से मालूम नहीं हैं।
दरअसल अधिकांश गर्भवती स्त्रियों में इसकी कोई वजह नहीं पाई जाती।
इसके मुख्य कारण क्या हैं ?
प्रारंभिक गर्भावस्था में उल्वद्रवअल्पता के मुख्य कारण निम्न हैं -
गुर्दों और मूत्रमार्ग के विकार इस समस्या के संभावित मुख्य कारण हैं।
ऐसा इसलिये माना जाता है क्योंकि ऐसे विकारों से ग्रस्त शिशु मूत्र का उत्पादन कम करते हैं जो उल्वद्रव का मुख्य भाग होता हैं।
माता की कुछ स्वास्थ्य समस्याएं का संबंध भी उल्वद्रवअल्पता से जोड़ा गया हैं।
इन समस्याओं में उच्चरक्तचाप , मधुमेह , लूपस और अपरा के विकार शामिल हैं।
इसका क्या प्रभाव होता है ?
उल्वद्रवअल्पता स्त्री और शिशु तथा प्रसवक्रिया को विभिन्न तरह से प्रभावित कर सकती हैं।
ये प्रभाव इसके कारणों , होने के समय और द्रव की कमी की मात्रा पर निर्भर करते हैं।
मुझे क्या करना चाहिये ?
हाल में किये गए अध्ययनों से समझा जा रहा है कि सामान्य रूप से गर्भवती स्त्रियों में उल्वद्रवअल्पता होने पर कदाचित किसी उपयार की जरूरत नहीं हैं।
उनके शिशुओं के स्वस्थ रहने की संभावना हैं।
अभिशप्त डिंब क्या है ?
जब कोई अंडा गर्भाधान के बाद गर्भाशय की भित्ति से जुड़ तो जाता हो लेकिन उससे भ्रूण का विकास न हो तो उसे अभिशप्त डिंब ( भ्रूणहीन गर्भ ) कहते हैं।
ऐसे में कोशिकाएं भ्रूण में विकसित होने के बजाय केवल गर्भ-थैली के रूप में विकसित होती हैं।
अभिशप्त डिंब सामान्यतः प्रथम त्रिमास में उत्पन्न होता है जब स्त्री को पता भी नहीं होता है कि वह गर्भवती है।
सामान्यतः अधिक मात्रा में गुणसूत्र ( क्रोमोसोम ) विकृतियां होने पर उस स्त्री के शरीर में प्राकृतिक गर्भपात हो जाता है।
मुझे कैसे पता चले मैं अभिशप्त डिंब से ग्रस्त हूं ?
अभिशप्त डिंब गर्भावस्था की अत्यन्त प्रारंभिक दशा में होता है जब स्त्री को अपने गर्भवती की जानकारी भी नहीं होती।
आपको गर्भाधान होने के लक्षण महसूस हो सकते हैं जैसे - मासिक स्राव का न होना या देर से होना –और गर्भाधान की परीक्षा भी पाज़िटिव हो सकती है . संभव है कि आपके पेट में हल्का दर्द हो या योनि से हल्का रक्तस्राव हो . सामान्य माहवारी की तरह गर्भाशय की पर्त निष्कासित हो सकती है पर रक्तस्राव सामान्य से अधिक हो सकता है .
अधिकतर महिलाएं समझती हैं कि चूंकि उनके अंतःस्राव का स्तर बढ़ रहा हो तो उनका गर्भ भी सही मार्ग पर होगा।
अपरा ( गर्भनाल ) का कुछ समय तक विकास होता रहता है और इसीलिये गर्भावस्था के अंतःस्राव भी बढ़ते रहते हैं जिससे महिला को लगता है कि वह गर्भवती है।
इसका निदान तभी हो पाता है जब अल्ट्रासाउंड परीक्षा में रिक्क गर्भाशय या गर्भथैली दिखाई देती है।
अभिशप्त डिंब कैसे होता है ?
अभिशप्त डिंब का कारण प्रथम त्रिमासो में होने वाले 50 % गर्भपात हैं जो अधिकतर गुणसूत्र समस्याओं के कारण होता है।
स्त्री का शरीर भ्रूण के विकृत गुणसूत्र को पहचानता है और स्वाभावीक रुप से गर्भधारणा जारी नही करना चाहती है क्यौंकि ऐसा भ्रूण सामान्य , स्वस्थ शिशु में विकसित नहीं हो सकता।
ऐसा असामान्य कोशिका-विभाजन या खराब गुणवत्ता के शुक्राणु या अंडे के कारण हो सकता हैं।
क्या मुझे विस्फारण व खुरचन करवानी चाहिये या प्राकृतिक गर्भपात की प्रतीक्षा करनी चाहिये ?
यह निर्णय आप स्वयं ही अपने लिये ले सकती हैं।
अधिकांश चिकीत्सक प्रारंभिक अवस्था की गर्भक्षति के लिये विस्फारण व खुरचन की सिफारिश नहीं करते हैं।
ऐसी धारणा है कि स्त्री का शरीर अवांछित ऊतकों का निकास करने में सक्षम होता है और इसके लिये किसी आक्रामक शल्यक्रिया की जरूरत नहीं होती है जिससे जटिलताओं का जोखिम हो सकता हैं हां , यदि आप किसी पैथालाजिस्ट से ऊतकों की जांच करवाकर गर्भक्षति के कारण का पता करना चाहती हों तो डी एंड सी उपयोगी हो सकता है।
कुछ महिलाओं को डी एंड सी की प्रक्रिया से मानसिक व शारीरिक संतुष्टि मिलती है।
अभिशप्त डिंब की रोकथाम कैसे करें ?
दुर्भाग्यवश , अधिकतर मामलों में अभिशप्त डिंब को होने से नहीं रोका जा सकता है।
यदि बारबार प्रारंभिक अवस्था में गर्भक्षति हो रही हो तो कुछ दंपति आनुवंशिक परीक्षा करवाते हैं।
अभिशप्त डिंब अकसर एक बार ही होता है और बहुत कम स्त्रियों में यह एक बार से अधिक होता है।
अधिकांश चिकीत्सक दंपतियों को किसी भी तरह के गर्भपात के बाद पुनः गर्भाधान की कोशिश के पहले कम से कम 1 से 3 बार नियमित मासिक स्राव होने तक रूकने की सलाह देते हैं।
गर्भाशयग्रीवा की अक्षमता क्या है ?
कभी-कभी गर्भाशयग्रीवा का असामयिक विस्फारण ( ग्रीवा के योनि वाले भाग का सिकुड़ना और भित्तियों का पतला होना ) प्रसवक्रिया के कारण न होकर ग्रीवा की रचनात्मक शिथिलता के कारण होता है इसे गर्भाशयग्रीवा की अक्षमता कहते हैं।
य़ह कमजोरी अनेक कारणों से हो सकती है मुख्यता ग्रीवा को पहले कभी लगी चोट या ग्रीवा की वंशागत प्राकृतिक शामिल अवस्था।
द्वितीय त्रिमास में होने वाली गर्भक्षतियों मे से करीब 15 से 20 प्रतिशत गर्भाशयग्रीवा की अक्षमता के कारण होती हैं .
गर्भाशयग्रीवा की अक्षमता का विवरण
जब ग्रीवा क्षतिग्रस्त हो जाती है तो वह गर्भ के भार को संभाल नहीं पाती हैं।
ग्रीवा बिना संकुचन या दर्द हुए फैल जाती है और कभी-कभी पूरी खुल जाती हैं।
इसके परिणामस्वरूप उल्व कलाएं बाहर निकल आती हैं और अंततः शिशु के गर्भाशय के बाहर जीवित रहने योग्यय होने के पहले ही फूट जाती हैं।
इससे गर्भाशय क्षोभित हो जाता है और समयपूर्व प्रसव शुरू हो जाता हैं।
अधिकांश मामलों में प्रसव का पता काफी देर से होता है जब इसे होने से रोका नहीं जा सकता।
गर्भाशयग्रीवा अक्षमता के कारण और जोखम घटक
अक्षम ग्रीवा के जोखम घटक हैं –पूर्व गर्भधारण के समय ग्रीवा की अक्षमता का इतिहास , शल्यचिकित्सा , ग्रीवा पर लगी चोट , डाईइथाइलस्टिलबेस्ट्राल का प्रयोग और ग्रीवा की रचनात्मक विकृतियां . उदाहरणतः पहले कभी किया हुआ डी एंड सी ग्रीवा को क्षतिग्रस्त कर सकता हैं।
ग्रीवा की अक्षमता के अन्य कारणों में ग्रीवा की काटरी ( अर्बुदों को निकालने या रक्तस्राव रोकने के लिये ) और शंकु जीवोति परीक्षण ( कैंसर जैसे अर्बुद की परीक्षा के लिये शंकु के आकार के ऊतक के भाग को काट कर निकालना ) शामिल हैं . गरभाधान के पहले या प्रथम त्रिमास में यह पता करने की कोई विधि उपलब्ध नहीं है कि ग्रीवा अंततः अक्षम होगी या नही .
गर्भाशयग्रीवा की अक्षमता के लक्षण
अक्षम गर्भाशयग्रीवा से ग्रस्त स्त्रियां 16 से 18 सप्ताह की गर्भावस्था में ‘ खामोश ’ ग्रीवा विस्फारण ( अर्थात् न्यूनतम गर्भाशय संकुचनों के साथ ) लेकर आती हैं . उनमें ध्यान देने योग्य ग्रीवा विस्फारण ( 2 सेमी या अधिक ) और न्यूनतम संकोचन पाए जाते हैं . जब ग्रीवा 4 सेमी से अधिक खुल जाती है तो गर्भाशय के तीव्र संकुचन होने लगते हैं या उल्वकलाएं फटने लगती हैं .
गर्भाशयग्रीवा अक्षमता का निदान
इसका निदान रोगी के इतिहास , परीक्षण और अल्ट्रासाउंड अध्ययन द्वारा किया जाता है . गर्भाधान की परीक्षा भी की जाती है .
गर्भाशयग्रीवा अक्षमता का उपचार
सरक्लेज : अक्षमता का निदान होने पर उसका इलाज सरक्लेज ( ग्रीवा की सिलाई ) नामक शल्यक्रिया से किया जा सकता है . ग्रीवा में या उसके चारों ओर टांके लगाकर उसे अचछी तरह से बंद कर दिया जाता है . यह प्रक्रिया सामान्यतः गर्भावस्था के 12वें सप्ताह के बाद की जाती है क्योंकि इसके बाद अन्य कारणों से गर्भपात होने की आशंका बहुत कम हो जाती है-लेकिन यदि उल्वकलाएं फट गई हों या संक्रमण हो गया हो तो यह प्रक्रिया नहीं की जाती है . शल्यक्रिया के बाद मरीज की संक्रमण और संकुचनों के लिये निगरानी रखी जाती है जो कि इस प्रक्रिया के कारण हो सकते हैं . अस्पताल से रिहाई के बाद मरीज को बिस्तर में आराम की सलाह दी जाती है ताकि ग्रीवा पर कोई दबाव न पड़े और शिशु के परिपक्व होने तक गर्भ बना रहे . सरक्लेज को सामान्यतः प्रसव के ठीक पहले निकाला जाता है ताकि योनि के रास्ते शिशु का जन्म हो सके . कुछ मामलों में सरक्लेज को न निकालकर सिजेरियन सेक्शन द्वारा शिशु को निकाला जाता है .
रोग
कैसे फैलता है
शिशु को जोखम ?
रोकथाम/उपचार कैसे करें ?
एड्स ( वाइरस )
मोतीझरा ( वाइरस )
क्लेमाइडिया ( यहसूजाक पर भी लागू होता है ) ( जीवाणु )
साइटोमिगेलो-वाइरस ( वाइरस )
पांचवा रोग-पारवो वाइरस ( वाइरस )
समूह बी स्ट्रेप्टोकॉकल ( जीवाणु )
हेपेटाइटिस बी ( वाइरस )
हरपीज़ सिम्प्लेक्स ( वाइरस –एचएसवी टाइप 1 या 2 )
रूबेला ( जर्मन मीज़ल्स ) ( वाइरस )
टाक्सोप्लाज़्मोसिस ( परजीवी-टाक्सोप्लाज़मा गोंडी )
कभी-कभी गर्भवती महिला और और उसके भ्रूण के लिए दवाइयां आवश्यक होती हैं।
ऐसे मामलों में , कोई भी दवाई ( काउंटर पर मिलने वाली दवाओं सहित ) या आहार पूरक ( दवायुक्त जड़ी बूटियों सहित ) लेने से पहले गर्भवती महिला को अपने डाक्टर से सलाह लेनी चाहिए।
डाक्टर गर्भावस्था के समय कुछ विटामिनों और खनिज तत्त्व लेने की सिफारिश कर सकता है।
दवाईयों का भ्रूण पर प्रभाव
गर्भवती महिला द्वारा ली गई दवाइयां भ्रूण तक मुख्यतया अपरा को पार करके उसी मार्ग से पहुंचती हैं , जिससे ऑक्सीजन और पोषक पदार्थों पहुंचते है और ये भ्रूण के विकास और वृद्धि के लिये जरूरी होती है।
गर्भवती महिला द्वारा गर्भावस्था में ली गई दवाइयां भ्रूण पर कई प्रकार से असर डाल सकती हैं :
माता के रक्त और अंतर्प्रवर्ध स्थल में स्थित प्रवर्धों में मौजूद भ्रूण के रक्त को केवल एक महीन झिल्ली ( अपरा झिल्ली ) अलग करती है।
माता के रक्त में मौजूद दवाइयां इस झिल्ली को पार कर प्रवर्धों की रक्त वाहिकाओं में जा सकती हैं और गर्भ नाल से होकर भ्रूण तक पहुंच सकती हैं।
कोई दवा भ्रूण पर किस तरह से प्रभाव डालती है यह भ्रूण को विकास की अवस्था और दवा की शक्ति और मात्रा पर निर्भर करता है।
कुछ दवाओं को गर्भावस्था के प्रारंभ में ( निषेचन के 20 दिनों के भीतर ) लेने से भ्रूण की मृत्यु हो सकती है या उस पर कोई असर नहीं होता।
इस प्रारंभिक अवस्था में भ्रूण जन्म -जात विकारों के प्रति अत्यंत प्रतिरोधी होता है।
लेकिन , निषेचन के बाद के तीसरे और आठवें सप्ताह में भ्रूण में जन्मजात विकार होने की तब खास संभावना होती है , जब उसके अवयवों का विकास हो रहा होता है।
इस अवस्था में भ्रूण तक पहुंचने वाली दवाओं का या तो कोई प्रभाव नहीं होता या उनके कारण गर्भपात , जन्मजात विकार या कोई स्थायी लेकिन हल्का सा प्रभाव होता है , जिस पर आगे चल कर कभी ध्यान जाता है।
अवयवों के न पूरा होने के बाद ली गई दवाओं से जन्मजात विकार होने की संभावना नहीं होती है , लेकिन वे सामान्य रूप से बने अवयवों और ऊतकों की वृद्धि और कार्यकलाप को नष्ट कर सकती हैं।
खाद्य और औषधि प्रशासन ( एफडीए ) दवाइयों का वर्गीकरण , गर्भावस्था में उनके प्रयोग करने पर भ्रूण के प्रति उत्पन्न जोखम की संभावना के आधार पर करता है।
कुछ दवाइयां अत्यंत विषैली होती हैं और उनका प्रयोग गर्भवती महिला पर कभी नहीं करना चाहिये क्योंकि वे गंभीर जन्मजात विकार उत्पन्न करती हैं।
एक उदाहरण है , थैलिडोमाइड ( व्यापारिक नाम-थैलिडोमिड ) ।
कई दशक पहले , इस दवाई को जिन स्त्रियों ने अपनी गर्भावस्था में लिया था , उनके शिशुओं में भुजाओं और पैरों की तीव्र अविकसितता और लघु आंत्र , हृदय और रक्तवाहिकाओं के विकार उत्पन्न हुए।
कुछ दवाइयाँ पशुओं में तो जन्मजात विकार उत्पन्न करती हैं , लेकिन वही प्रभाव मनुष्यों में नहीं देखे गए हैं।
ऐसा एक उदाहरण है , मेक्लिज़िन ( व्यापारिक नाम – एंटीवर्ट ) , जिसे अकसर गति रोग , मितली और उल्टी के उपचार के लिये लिया जाता है।
गर्भावस्था के समय प्रयुक्त औषधियों के जोखमों के वर्ग
वर्ग
विवरण
A
ये औषधियां सबसे सुरक्षित हैं।
लोगों में किए गए सुनियोजित अध्ययनों में इनसे भ्रूण को कोई खतरा नहीं देखा गया है।
B
पशुओं में किये गए अध्ययनों में भ्रूण के लिये कोई जोखम नहीं देखा गया है और लोगों में कोई सुनियोजित अध्ययन नहीं किये गए हैं।
या पशुओं में किये गए अध्ययनों में तो भ्रूण के प्रति जोखिम देखा गया है , परंतु लोगों में किये गए सुनियोजित अध्ययनों में नहीं।
C
पशुओं या लोगों पर कोई पर्याप्त अध्ययन नहीं किये गए हैं।
या पशु-अध्ययनों में , औषधि के प्रयोग से भ्रूण को हानि पहुंची है , लेकिन मानव भ्रूण पर औषधि के प्रभाव के बारे में कोई जानकारी उपलब्ध नहीं है।
C
पशुओं या मनुष्यों में कोई पर्याप्त अध्ययन नहीं किये गए हैं।
या पशु-अध्ययनों में औषधि के प्रयोग से भ्रूण को हानि पहुंची है , लेकिन मानव भ्रूण पर उसके प्रभाव के बारे में कोई जानकारी उपलब्ध नहीं है।
D
मानव भ्रूण के प्रति जोखिम के प्रमाण उपलब्ध हैं , लेकिन औषधि से होने वाले लाभों का महत्व कुछ परिस्थितियों में जोखिम से अधिक हो सकता है , उदाहरण के लिए माता में जीवन के लिये कोई खतरनाक रोग या गंभीर विकार हो , जिसका उपचार अधिक सुरक्षित औषधियों से नहीं किया जा सकता हो।
X
भ्रूण के प्रति होने वाला जोखम किसी भी संभावित लाभ से अधिक सिद्ध किया गया है।
अक्सर , किसी अधिक सुरक्षित दवा के स्थान पर ऐसी दवा दी जा सकती है जिससे गर्भावस्था में हानि होने की संभावना होती है।
अतिसक्रिय थायरॉयड ग्रंथि के लिये प्रोपाइलथायोयूरेसिल को आम तौर पर प्राथमिकता दी जाती है।
खून के थक्कों की रोकथाम के लिये , थक्कानिरोधक हिपैरिन को प्रमुखता मिलती है।
कई सुरक्षित एंटीबायोटिक जैसे , पेनिसिलिन उपलब्ध हैं।
कई दवाइयों को रोक देने के बाद भी उनके प्रभाव बने रह सकते हैं , उदाहरण के लिए आइसोट्रेटिनॉइन ( व्यावसायिक नाम – एक्युटेन ) , जो त्वचा के रोगों के उपचार के लिये प्रयुक्त दवा है , त्वचा के नीचे मौजूद वसा में संग्रहीत हो जाती है और धीरे-धीरे मुक्त होती है।
यदि आइसोट्रेटिनॉइन ( व्यावसायिक नाम – एक्यूटेन ) को रोकने के 2 हफ्तों के भीतर कोई महिला गर्भवती हो जाती है , तो उसके कारण जन्मजात विकार हो सकते हैं।
इसलिये , महिलाओं को इस दवा को बंद करने के बाद गर्भवती होने के पहले कम से कम 3 से 4 हफ्तों तक प्रतीक्षा करने की सलाह दी जाती है।
जीवित वाइरस से बने टीके ( जैसे रूबेला और वेरिसेला टीके ) उन स्त्रियों को नहीं दिये जाते हैं , जो गर्भवती हों या होने वाली हों।
अन्य टीके ( जैसे हैजे , हिपैटाइटिस ए और बी , प्लेग , रेबीज़ , टिटैनस , डिप्टीरिया और टायफॉयड ) गर्भवती स्त्रियों को तभी दिये जाते हैं यदि उनके उस संक्रमण से ग्रस्त होने की काफी संभावना हो . फिर भी इनफ्लुएंज़ा ( फ्लू ) के मौसम में दूसरे या तीसरे त्रैमास वाली सभी गर्भवती स्त्रियों को इनफ्लुएंज़ा वाइरस के विरूद्ध टीका देना चाहिये।
उन गर्भवती स्त्रियों को जिन्हें गर्भधारण के पहले से उच्च रक्तचाप हो या गर्भावस्था में उच्च रक्तचाप हो जाय तो बढ़े हुए रक्तचाप को कम करने के लिये दवाइयों ( उच्च रक्तचापनिरोधक ) की जरूरत पड़ सकती है।
किसी भी तरह उच्च रक्तचाप निरोधी दवाएं – एंजियोटेंसिन कनवर्टिंगम एंजाइम ( एस ) इनहिबिटर्स और थायाज़ाइड डाइयूरेटिक्स –सामान्यतया गर्भवती स्त्रियों को नहीं दी जाती हैं क्योकि ये दवाएं भ्रूण में गंभीर समस्याएं उत्पन्न कर सकती हैं।
डिजाक्सिन ( व्यावसायिक नाम- लैनाक्सिन ) , जिसका प्रयोग हृदय की विफलता और कुछ असामान्य हृदय तालों के उपचार के लिये किया जाता है , आसानी से अपरा के पार चली जाती है।
लेकिन इसका शिशु पर जन्म के पहले या बाद बहुत मामूली असर होता है।
कुछ दवाएं जो गर्भावस्था में समस्याएं उत्पन्न कर सकती हैं
प्रकार
उदाहरण
समस्या
चिंता-उन्मूलक दवा
डायजेपाम ( व्या . नाम- डायास्टैट , वैलियम )
दवा को गर्भावस्था के अंतिम दौर में लेने पर , अवसाद , चिड़चिड़ापन , कम्पन और नवजात में आशातीत प्रतिवर्ती क्रियाएं
एंटीबायोटिक
क्लोरामफेनिकॉल
धूसर शिशु रोगसमूह , ग्लुकोज-6-फास्फेट की कमी वाली स्त्रियों या भ्रूणों में लालरक्तकणों का विच्छेदन
फ्लोरोक्विनोलोन , जैसे , सिप्रोफ्लॉक्ससिन , ओफ्लॉक्ससिन , लीवोफ्लॉक्ससिन और नॉरफ्लॉक्ससिन
जोड़ों के विकारों की संभावना ( केवल पशुओं में )
केनामाइसिन
भ्रूण के कानों को हानि , जिसके परिणामस्वरूप बहरापन हो जाता है
नाइट्रोफ्युरैंटाइन ( फ्यूराडैंटिन , मैक्रोडैंटिन )
जी6 पीडी की कमी वाली स्त्रियों या भ्रूणों में लाल रक्तकणों का विच्छेदन
स्ट्रेप्टोमाइसिन
भ्रूण के कानों को हानि , परिणामस्वरूप बहरापन
सल्फोनामाइड जैसे सल्फासैलेजिन ( एजुलफिडीन ) , और ट्राईमेथोप्रिम-सल्फामेथाक्सजोल
जब गर्भावस्था के उत्तरकाल में ये दवाइयां दी जाती हैं तो नवजात में पीलिया और संभवतया मस्तिष्क को हानि हो सकती है
टैट्रासिक्लिन ( सुमाइसिन )
धीमा अस्थिविकास , दांतों का स्थायी पीलापन , और शिशु के दांतों में गुहाएं होने की संभावना , कभी-कभी गर्भवती स्त्रियों में यकृत की विफलता
थक्कानिरोधक
हिपैरिन
लंबे अर्से तक लेने पर , अस्थिसुषिरता और गर्भवती स्त्री में बिंबाणुओं ( जो खून के जमने में सहायक होते हैं ) की संख्या कमी
वारफैरिन ( कूमेडिन )
जन्मजात विकार , भ्रूण और गर्भवती स्त्री में रक्तस्राव की समस्याएं
दौरा-निरोधक
कार्बामजेपाइन ( टेग्रिटॉल )
जन्मजात विकारों का थोड़ा जोखिम नवजात में रक्तस्राव की समस्याएं , जिन्हें गर्भवती स्त्रियों द्वारा प्रसव के एक महीने पहले रोजाना विटामिन खाकर या नवजात को जन्म के तुरंत बाद विटामिन का एक इंजेक्शन देकर रोका जा सकता है .
फेनोबार्बिटॉल ( लूमिनॉल )
कार्बामजेपाइन के समान ही
फेनिटॉइन ( डाइलैंटिन )
कार्बामजेपाइन के समान ही
ट्राइमेथाडयोन ( ट्राइडयोन )
स्त्री में गर्भपात का अधिक खतरा जन्मजात विकारों का अधिक ( 70 % ) खतरा , फटा हुआ तालू और हृदय , चेहरे , खोपड़ी . हाथों या पेट के अवयवों के विकार
वैलप्रोएट ( डेपाकॉन )
फटे हुए तालू और हदय , चेहरे , खोपड़ी , रीढ़ या हाथ-पैरों के जन्मजात विकारों का कुछ जोखम ( 1 % )
उच्च रक्तचाप निरोधक
एंजियोटेंसिन-परिवर्तक एंजाइम ( ACE ) प्रतिरोधक ( ACE ) inhibitors
गर्भावस्था के पश्चकाल में लेने पर , भ्रूण के गुर्दों को हानि , विकसित हो रहे भ्रूण के चारों ओर स्थित द्रव ( ऐमनियाटिक द्रव ) में कमी।
और चेहरे , हाथ-पैरों और फेफड़ों के विकार
बीटा-ब्लॉकर
गर्भावस्था में कुछ बीटाब्लॉकरों का प्रयोग करने पर , भ्रूण के हृदय की गति का धीमा होना , रक्त शर्करा स्तर में कम और संभवतया धीमा विकास
थायाजाइड मूत्रकारक
भ्रूण के रक्त में आक्सीजन , सोडियम और पोटाशियम के स्तरों तथा बिंबकणों की संख्या में कमी
रसायन उपचार दवाएं
एक्टिनोमाइसिन
जन्मजात विकारों की संभावना ( केवल पशुओं में देखी गई )
बुसल्फान ( माइलेरॉन )
जन्मजात विकार जैसे निचले जबड़े का अपूर्ण विकास , फटा हुआ तालू , खोपड़ी की हड्डियों का असामान्य विकास , रीढ़ के विकार , कानों के विकार और क्लब पांव मंद विकास
क्लोरैम्बुसिल ( ल्यूकेरॉन )
बुसाल्फान के समान ही
साइक्लोफास्फेमाइड ( लयोफिलाइज्ड साइटॉक्सान )
बुसल्फान के समान ही
मर्कैप्टोप्यूरीन ( प्यूरीनेथॉल )
बुसल्फान के समान ही
मेथोट्रेक्सेट ( ट्रेक्साल )
बुसल्फान के समान ही
विनब्लास्टीन
जन्मजात विकारों की संभावना ( केवल पशुओं में देखी गई )
विनक्रिस्टीन
जन्मजात विकारों की संभावना ( केवल पशुओं में देखी गई )
मूड को बनाए रखने वाली दवाई
लीथियम
नवजात में जन्मजात विकार ( मुख्यतया हृदय के ) , थकान , पेशीय तनाव में कमी , कम आहार सेवन , थायरॉयड ग्रंथि का कम सक्रियता और गुर्दाजनित डायबिटीज इनसिपिडस
गैरस्टीरायडीय शोथनिरोधी दवाएं
एस्पिरिन और अन्य सैलिसिलेट इबुप्रोफेन ( ऐडविलमॉट्रिन ) नैप्रॉक्सेन ( नैप्रोसिन )
बड़ी मात्रा में इन दवाओं को लेने पर , प्रसवक्रिया के शुरू होने में देर , महाधमनी और फेफड़ों की धमनी ( डक्टस आर्टीरियोसस ) के बीच की कड़ी का समयपूर्व बंद हो जाना , पीलिया और ( कभी-कभी ) भ्रूण के मस्तिष्क को हानि तथा प्रसव के पहले और बाद स्त्री और नवजात में रक्तस्राव की समस्याएं जब ये दवाएं गर्भावस्था के उत्तरार्ध में ली जाती हैं , विकसित हो रहे भ्रूण के चारों ओर स्थित द्वव में कमी
मौखिक अतिरक्त शर्करा निरोधक दवाएं
क्लोरप्रोपामाइड ( डायाबिनीज )
नवजात के रक्त में शर्करा का बहुत कम स्तर गर्भवती स्त्री में मधुमेह का अपर्याप्त नियंत्रण जब मधुमेह प्रकार 2 से ग्रस्त किसी स्त्री द्वारा यह दवाई ली जाती है तो जन्मजात विकारों का खतरा बढ़ जाता है
टोलबुटामाइड
क्लोरप्रोपामाइड के समान ही
सेक्स हारमोन
दानाज़ॉल
गर्भावस्था में बहुत जल्दी लेने पर , मादा भ्रूण का पुरूषीकरण , जिसको सुधारने के लिये शल्यक्रिया की जरूरत हो सकती है .
डाईइथाइस्टिलबेस्ट्रॉल ( डीईएस )
गर्भाशय के विकार , मासिकधर्म की समस्याएं और योनि के कैंसर का अधिक जोखम और पुत्रियों में गर्भावस्था के समय समस्याएं पुत्रों में लिंग के विकार
संश्लेषित प्रोजेस्टिन ( लेकिन मौखिक गर्भनिरोधकों में प्रयुक्त कम मात्राओं में नहीं )
दानाज़ॉल के समान ही
त्वचा के उपचार
एट्रीटिनेट
जन्मजात विकार जैसे हृदय के विकार , छोटे कान और हाइड्रसेफेलस ( जिसे कभी-कभी मस्तिष्क पर जल कहते हैं )
आइसोट्रेटिनॉइन ( एक्यूटेन )
एट्रेटिनेट के समान ही मंद बुद्धि गर्भपात का जोखिम
थायरॉयड दवाएं
मेथिमेजोल ( टापाजोल )
भ्रूण में बढ़ी हुई या अल्पसक्रिय थायरॉयड ग्रंथि नवजात में सिर की खाल के विकार
प्रोपाइलथायोयूरेसिल
भ्रूण में थायरॉयड ग्रंथि का बढ़ जाना या अल्पसक्रिय हो जाना
रेडियोसक्रिय आयोडीन
भ्रूण की थायरॉयड ग्रंथि का नष्ट हो जाना जब पहले त्रैमास के पास दवाई दी जाती है तो भ्रूण में अत्यंत अतिसक्रिय और बढ़ी हुई थायरॉयड ग्रंथि पाई जाती है/td >
ट्राईआयोडोथायरोनीन ( थायरोलार )
भ्रूण में अतिसक्रिय और बढ़ी हुई थायरॉयड ग्रंथि
टीके ( जीवित वाइरस )
जर्मन मीजल्स ( रूबेला ) और चिकन पॉक्स ( वेरिसेला )
अपरा और विकसित हो रहे भ्रूण का संभावित संक्रमण
खसरा , कनपड़ा , पोलियो या पीले बुखार के टीके
संभावित परन्तु अज्ञात जोखम
* जब तक अनिवार्य न हो जाए , गर्भावस्था में दवाईयों का प्रयोग नहीं करना चाहिये।
फिर भी कभी-कभी दवाईयां गर्भवती स्त्री और भ्रूण के स्वास्थ्य के लिये आवश्यक होती हैं।
ऐसे मामलों में स्त्री को अपने चिकित्सक से दवाईयों के लेने से होने वाले जोखम और लाभों के बारे में बात करनी चाहिये।
सामाजिक दवाईयां
धूम्रपान :
हालांकि धूम्रपान से गर्भवती स्त्री और भ्रूण दोनों को हानि होती है।
धूम्रपान करने वाली केवल 20 % के लगभग स्त्रियां गर्भावस्था में धूम्रपान बंद करती हैं।
गर्भावस्था में भ्रूण पर होने वाला सबसे सतत प्रभाव जन्म के समय वजन में कमी होता है।
स्त्री गर्भावस्था में जितना अधिक धूम्रपान करती है , भ्रूण के वजन के उतना ही कम होने की संभावना होती है।
गर्भावस्था में धूम्रपान करने वाली स्त्रियों द्वारा जन्मे शिशुओं का वजन धूम्रपान न करने वाली स्त्रियों द्वारा जन्म दिये गए शिशुओं से 170 ग्राम कम होता है।
जन्म वजन में कमी अधिक उम्र की धूम्रपान करने वाली स्त्रियों में अधिक होती प्रतीत होती है।
हृदय , मस्तिष्क और चेहरे के जन्मजात विकार धूम्रपान न करने वालों की अपेक्षा धूम्रपान करने वालों में अधिक आम होते हैं।
साथ ही , अकस्मात शिशु मृत्यु रोगसमूह ( SIDS ) होने का खतरा भी बढ़ जाता है।
विस्थापित अपरा ( प्लासेंटा प्रीविया ) , अपरा का समयपूर्व पृथक्कीकरण , झिल्लियों ( भ्रूण से युक्त ) का समयपूर्व फूट जाना , समयपूर्व प्रसव , गर्भाशयी संक्रमण , गर्भपात , मृतशिशु-जन्म , और समयपूर्व जन्म होने की संभावना अधिक होती है।
इसके अलावा , धूम्रपान करने वाली स्त्रियों के बच्चों में हल्के से लेकिन मापी जा सकने वाली शारीरिक विकास और बुद्धिमत्ता व बर्ताव के विकास की कमियां होती हैं।
ये प्रभाव कार्बन मोनो ऑक्साइड और निकोटीन के कारण उत्पन्न माने जाते हैं।
गर्भवती स्त्रियों को दूसरों के द्वारा किये गए धूम्रपान से उत्पन्न धुंए से भी बचना चाहिये क्योंकि यह भी समान रूप से भ्रूण को हानि पहुंचा सकता है।
अल्कोहल :
गर्भावस्था में मद्यपान शिशुजन्म के विकारों का मुख्य ज्ञात कारण है।
चूंकि भ्रूण में अल्कोहल रोगसमूह को उत्पन्न करने के लिये आवश्यक अल्कोहल की मात्रा अज्ञात है , इसलिये स्त्रियों को नियमित रूप से या विशेष मौकों पर शराब का सेवन न करने की सलाह दी जाती है ; शराब को पूरी तरह से छोड़ देना और भी हितकर हो सकता है।
गर्भावस्था में शराब पीने से होने वाले प्रभावों का दायरा काफी बड़ा है।
गर्भावस्था में किसी भी रूप में शराब पीने वाली स्त्रियों में गर्भपात होने का खतरा दुगुना हो जाता है , खास तौर पर यदि वे भारी मात्रा में शराब पीती हों।
अकसर , गर्भावस्था में नियमित रूप से शराब पीने वाली स्त्रियों के शिशुओं का जन्म वजन सामान्य से काफी कम होता है।
सभी शिशुओं के 7 पौंड औसत जन्म वजन की तुलना में अल्कोहल की बड़ी मात्रा से प्रभावित शिशुओं का औसत जन्म वजन करीब 4 पौंड ही होता है।
गर्भावस्था में मद्यपान करने वाली स्त्रियों के नवजातों का विकास नहीं भी हो सकता है और जन्म के तुरंत बाद मृत्यु होने की अधिक संभावना होती है।
भ्रूणीय अल्कोहल रोगसमूह गर्भावस्था में मद्यपान से होने वाली गंभीर समस्याओं में से एक है।
दावत के समय एक दिन में तीन बार शराब पीने से यह रोगसमूह हो सकता है।
1000 जीवित जन्मों में से करीब 2 में यह रोगसमूह होता है।
इस रोगसमूह में जन्म के पहले या बाद अपर्याप्त विकास , चेहरे के विकार , छोटा सिर ( संभवतया मस्तिष्क के अपर्याप्त विकास के कारण ) , मंदबुद्धि , और बर्ताव का असामान्य विकास शामिल हैं।
कभी-कभार जोड़ों की स्थिति और कार्यक्षमता असामान्य होती है और हृदय के विकार पाए जाते हैं।
गर्भावस्था में मद्यपान करने वाली स्त्रियों के शिशुओं या विकसित हो रहे बच्चों में बर्ताव की गंभीर समस्याएं हो सकती हैं , जैसे असामाजिक बर्ताव और ध्यान में कमी का रोग।
ये विकार शिशु को कोई शारीरिक जन्म विकारों के न होने पर भी हो सकते हैं।
कैफीन :
यह स्पष्ट नहीं है कि गर्भावस्था में कैफीन का सेवन करने से भ्रूण को कोई हानि पहुंचती है।
सबूत के अनुसार ऐसा लगता है कि गर्भावस्था में थोड़ी मात्रा , ( उदा . रोजाना एक कप काफी ) में कैफीन के सेवन से भ्रूण को कोई खतरा नहीं होता।
काफी , चाय , कुछ तरह के सोडा , चाकलेट और कुछ दवाईयों में मौजूद कैफीन एक उत्तेजक है जो अपरा को पार करके भ्रूण के पास आसानी से पहुंच जाता है।
इस तरह यह भ्रूण को उत्तेजित करके उसकी हृदय दर को बढ़ा सकता है।
कैफीन अपरा में से रक्त प्रवाह को भी कम कर सकता है और लौह का अवशोषण घटाता है ( जिससे संभवतया रक्ताल्पता उत्पन्न हो सकती है ) ।
कुछ प्रमाणों के अनुसार एक दिन में सात कप से अधिक काफी पीने से मृतशिशु जन्म , समयपूर्व जन्म , कम जन्म वजन वाले शिशु या गर्भपात होने का खतरा बढ़ सकता है।
कुछ विशेषज्ञ यदि संभव हो तो काफी का सेवन कम करने और कैफीन-रहित पेयों का सेवन करने की सलाह देते हैं।
एस्पार्टेम :
एस्पार्टेम जो एक कृत्रिम मीठा करने वाला पदार्थ है , जो गर्भावस्था के दौरान कम मात्राओं में उपयोग करने पर सुरक्षिर रहता है।
यह खाद्यपदार्थों और पेयों में प्रयुक्त होता है।
फिनाइल कीटोनूरिया , जो एक असाधारण विकार है , से ग्रस्त गर्भवती स्त्रियों को एस्पार्टेम का प्रयोग नहीं करना चाहिये।
स्तनपान के समय दवाओं का सेवन
जब कभी स्तनपान कराने वाली स्त्रियों को कोई दवा लेनी हो , उन्हें स्तनपान कराना रोक देना चाहिये या नहीं , यह बात निम्न तथ्यों पर निर्भर है -
कुछ दवाएं जैसे एपीनेफ्रीन , हिपैरिन और इंसुलिन स्तन के दूध में नहीं जाती हैं , इसलिये उनका सेवन सुरक्षित है।
अधिकांश दवाएं स्तन के दूध में जाती तो हैं लेकिन साधारणतया बहुत लघु मात्राओं में ही।
फिर भी बहुत कम मात्रा में भी कुछ दवाएं शिशु को हानि पहुंचा सकती हैं।
कुछ दवाएं स्तन के दूध में चली तो जाती हैं परंतु शिशु उसमें से इतनी कम मात्रा का अवशोषण करता है कि उनका उस पर कोई प्रभाव नहीं पड़ता।
उदा . एंटीबायोटिक जेंटामाइसिन , केनामाइसिन , स्ट्रेप्टोमाइसिन और टैट्रासाइक्लिन . सुरक्षित मानी जाने वाली दवाओं में अधिकांश गैर-नुस्खा ( काउंटर पर प्राप्त ) दवाएं शामिल हैं।
इनमें अपवाद हैं , एंटीहिस्टामिन ( आम तौर पर खांसी और जुकाम की दवाओं , एलर्जी की दवाओं , गति विकार की दवाओं , और नींद की दवाओं में प्रयुक्त ) और लंबे समय के लिये बड़ी मात्राओं में लेने पर , एस्पिरिन और अन्य सैलिसिलेट।
त्वचा , आखों , या नाक पर लगाई जाने वाली या सूंघी जाने वाली दवाएं आम तौर पर सुरक्षित होती हैं।
अधिकांश उच्चरक्तचाप निनरोधी दवाएं स्तनपान करने वाले शिशुओं में विशेष समस्याएं उत्पन्न नहीं करती हैं।
स्तनपान कराते समय स्त्रियां बीटा-ब्लॉकर ले सकती हैं , लेकिन शिशु की संभावित अवांछित प्रभावों , जैसे मंद हृदय गति और कम रक्तचाप , के लिये नियमित जांच की जानी चाहिये।
यदि शिशु पूरे समय का हो और स्वस्थ हो तो कूमेडिन का प्रयोग किया जा सकता है , लेकिन इसके प्रयोग पर निगरानी रखनी चाहिये।
कैफीन और थियोफिल्लीन ( थियोलेयर ) स्तनपान कर रहे शिशुओं को हानि नहीं पहुंचाते हैं लेकिन उन्हें चिड़चिड़ा बना सकते हैं।
शिशु की हृदय और श्वसन गति बढ़ सकती है।
कुछ दवाओं के स्तनपान कर रहे शिशुओं के लिये सुरक्षित होने पर भी स्तनपान करा रही स्त्री को कोई भी दवा , काउंटर पर उपलब्ध या जड़ी-बूटी की दवा को भी , लेने से पहले चिकित्सक की सलाह लेनी चाहिये।
सभी दवाओं के लेबल की यह देखने के लिये जांच करनी चाहिये कि उनमें स्तनपान के विरूद्ध चेतावनियां तो नहीं हैं।
कुछ दवाईयों के प्रयोग के समय डाक्टर की देखरेख की जरूरत होती है।
स्तनपान कराते समय उन्हें सुरक्षापूर्वक लेने के लिये मात्रा के अनुकूलीकरण , दवा के प्रयोग की अवधि की लंबाई को कम करने या स्तनपान के संदर्भ में दवा के लेने को समय के अनुकूलीकरण की जरूरत पड़ सकती है।
अधिकांश बैचेनी-निरोधी दवाएं , अवसाद निरोधक , और मानसिक रोग निरोधक दवाओं के लिये डाक्टर की देखरेख की आवश्यकता होती है , हालांकि उनसे शिशु में कोई खास समस्याएं होने की संभावना नहीं है।
फिर भी ये दवाएं लंबे समय तक शरीर में रहती हैं।
जीवन के पहले कुछ महीनों में , शिशुओं को इन दवाओं का निकास करने में कठिनाई होती है , और ये दवाएं शिशु के नाड़ी तंत्र को प्रभावित कर सकती हैं।
उदाहरण , बेचैनी-निरोधी दवा डायजेपाम ( डायास्टैट वैलियम ) , जो एक बेंजोडायजेपाइन है , स्तनपान करने वाले शिशुओं में सुस्ती , अनमनापन और वजन में कमी पैदा कर सकती है।
शिशु फेनोबार्बिटाल ( लूमिनाल ) , जो एक मिर्गीनिरोधक तथा बार्बिचुरेट है , का निकास धीरे-धीरे करते हैं , इसलिये यह दवा अत्यधिक सुस्ती उत्पन्न कर सकती है।
इन प्रभावों के कारण डाक्टर बेंजोडायजेपाइनों और बार्बिचुरेटों की मात्रा को घटा देते हैं और स्तनपान करा रही स्त्रियों द्वारा उनके प्रयोग की निगरानी करते हैं।
महत्वपूर्ण सावधानियां
अवैध दवाएं
गर्भावस्था में अवैध दवाओं ( खासकर अफीम-सदृश ) के प्रयोग से गर्भावस्था में जटिलताएं और विकसित हो रहे भ्रूण और नवजात के लिये समस्याएं उत्पन्न हो सकती हैं।
गर्भवती स्त्रियों में अवैध दवाओं के इंजेक्शन लेने से संक्रमण होने का खतरा बढ़ जाता है , जो भ्रूण को प्रभावित कर सकते हैं या उस तक फैल सकते हैं।
इन संक्रमणों में हेपेटाइटिस और लैंगिक तरीके से संचरित रोग ( एड्स सहित ) शामिल हैं।
साथ ही , जब गर्भवती स्त्रियां अवैध दवाएं लेती हैं तो भ्रूण का विकास भी अपर्याप्त होने की अधिक संभावना होती है और समयपूर्व प्रसव होना अधिक आम है।
कोकेन का प्रयोग करने वाली माताओं के शिशुओं में अकसर समस्याएं होती हैं , लेकिन ये समस्याएं कोकेन से ही होती हैं या नहीं , यह बात स्पष्ट नहीं है।
उदाहरण धूम्रपान , अन्य अवैध दवाओं का प्रयोग , अपर्याप्त प्रसवपूर्व देखरेख या गरीबी भी इसके कारण हो सकते हैं।
अफीम-सदृश दवाएं :
अफीम-सदृश दवाएं जैसे , हेरोइन , मेथाडोन और मॉर्फीन आसानी से अपरा के पार चली जाती हैं।
इसके फलस्वरूप भ्रूण उनका आदी हो सकता है और जन्म के 6 घंटों से 8 दिनों में उसमें इन दवाओं को रोकने से होने वाले लक्षण उत्पन्न होते हैं।
फिर भी अफीम-सदृश दवाओं से जन्मजात विकार विरल रूप से ही होते हैं।
गर्भावस्था में अफीम-सदृश दवाओं के प्रयोग से गर्भपात , शिशु की असामान्य प्रस्तुति , और समयपूर्व प्रसव जैसी समस्याएं हो सकती हैं।
हेरोइन का प्रयोग करने वालों के शिशुओं के आकार में छोटे होने की संभावना अधिक होती है।
एम्फीटैमीन दवाएं :
गर्भावस्था में एमफीटैमीनों के प्रयोग से जन्मजात विकार , खास तौर पर हृदय के , उत्पन्न हो सकते हैं।
मारिजुआना :
मारिजुआना का प्रयोग गर्भावस्था में करने से भ्रूण को हानि होती है या नहीं यह स्पष्ट नहीं है।
मारिजुआना का मुख्य अंश , टैट्राहाइड्रोकैनाबिनॉल , अपरा को पार कर सकता है और इस तरह भ्रूण को प्रभावित कर सकता है . फिर भी मारिजुआना जन्मजात विकारों के जोखम को बढ़ाता या भ्रूण के विकास को धीमा करता नजर नहीं आता है।
मारिजुआना गर्भावस्था में उसके भारी प्रयोग करने पर ही नवजात में बर्ताव संबंधी समस्याएं उत्पन्न करता है।
प्रसव और शिशु जन्म के समय प्रयुक्त दवाएं
स्थानिक सुन्नताकारक , अफीम सदृश पदार्थ और अन्य दर्दनिवारक अपरा को पार कर सकते हैं और नवजात को प्रभावित कर सकते हैं।
उदाहरण के लिए वे नवजात की सांस लेने की इच्छा को कमजोर कर सकते हैं।
इसलिये , यदि प्रसव के समय इन दवाओं की जरूरत हो तो वे सबसे छोटी प्रभावी मात्राओं में दी जाती हैं।
शिशु की लंबाई सामान्य तरीके से नहीं बढ़ती है और उसका वजन बढ़ सकता है।
प्रसव-पश्चात अवसाद क्या होता है ?
प्रसव के उपरांत पहले कुछ हफ्तों या महीनों में होने वाली अत्यंत दुख और संबंधित मानसिक विचलितताओं की अनुभूति को प्रसव-पश्चात् अवसाद कहते हैं।
शिशु-जन्म के उपरांत 3 दिनों के भीतर दुख या बेबसी का अनुभव होना आम है।
स्त्रियों को इन अनुभूतियों के बारे में बहुत अधिक चिंता नहीं करनी चाहिये क्योंकि ये अनुभूतियां सामान्यतया 2 हफ्तों में गायब हो जाती हैं।
प्रसव-पश्चात् अवसाद एक अधिक गंभीर मूड का बदलाव होता है।
यह हफ्तों या महीनों तक रहता है और दैनिक कार्य-कलाप में विघ्न डालता है।
लगभग 10 से 15 प्रतिशत स्त्रियां इससे प्रभावित होती हैं।
यदा-कदा , एक और भी गंभीर विकार , प्रसव-पश्चात् मनोविक्षिप्तता भी उत्पन्न होता है।
कारण
प्रसव के बाद दुख या अवसाद होने के कारण अस्पष्ट हैं , लेकिन निम्न इसमें भागीदार हो सकते हैं -
यदि स्त्रियों को गर्भाधान होने के पहले अवसाद हुआ हो तो उन्हें इसकी सूचना डाक्टर या दाई को देनी चाहिये।
ऐसा अवसाद अकसर प्रसव-पश्चात् के अवसाद में बदल जाता है।
गर्भावस्था में अवसाद होना आम है और यह प्रसव-पश्चात् अवसाद के लिये महत्वपूर्ण जोखिम-कारक है।
लक्षण
लक्षणों में बार-बार रोना , मूड के उतार-चढ़ाव , चिड़चिड़ापन और अत्यंत दुख के भाव शामिल हैं।
कम आम लक्षणों में तीव्र थकान , ध्यान केंद्रित करने में कठिनाई , निद्रा की समस्याएं , संभोग और अन्य गतिविधियों में अरूचि , बेचैनी , भूख में बदलाव और अपर्याप्तता या निराशा की भावनाएं शामिल हैं।
स्त्रियों को काम करने में कठिनाई होती है।
उन्हें अपने शिशु में रूचि नहीं होती है।
प्रसव-पश्चात् मनोविक्षिप्तता में , अवसाद के साथ आत्महत्या के या हिंसक विचार , मतिभ्रम , या विचित्र व्यवहार हो सकते हैं।
कभी-कभी प्रसव-पश्चात् मनोविक्षिप्तता में शिशु को हानि पहुंचाने की इच्छा शामिल हो सकती है।
पिता भी अवसाद-ग्रस्त हो सकते हैं और वैवाहिक तनाव बढ़ सकता है।
बिना उपचार के , प्रसव-पश्चात् अवसाद कई महीनों या वर्षों तक रह सकता है , और स्त्रियां अपने शिशु के साथ बंध नहीं पाती हैं।
परिणाम-स्वरूप बच्चे को आगे चलकर भावनात्मक , सामाजिक , और बोध-संबंधी समस्याएं हो सकती हैं।
प्रसव-पश्चात् अवसाद से ग्रस्त करीब तीन या चार स्त्रियों में से एक को यह फिर से हो सकता है।
निदान
शीघ्र निदान और उपचार स्त्रियों और उनके शिशुओं के लिये महत्वपूर्ण है।
प्रसव के बाद 2 हफ्तों से अधिक तक लगातार दुखी महसूस करने और अपनी सामान्य गतिविधियां करने में कठिनाई होने पर या स्वयं या शिशु को हानि पहुंचाने के विचार आने पर स्त्रियों को अपने डाक्टर से सलाह करनी चाहिये।
यदि परिवार के सदस्यों और मित्रों को लक्षण दिखें तो उन्हें स्त्री से बात करनी चाहिये और डाक्टर की सलाह लेने के लिये प्रोत्साहित करना चाहिये।
डाक्टर अवसाद का निदान करने का प्रयत्न कर सकते हैं।
वे यह जानने के लिये रक्त परीक्षण भी कर सकते हैं कि कहीं कोई विकार , जैसे थायरायड विकार , लक्षणों का कारण तो नहीं है।
प्रसव के बाद अवसाद की रोकथाम
शिशु-जन्म के बाद स्त्रियां दुख की अनुभूतियों को होने से रोकने के लिये कदम उठा सकती हैं -
उपचार
यदि स्त्रियां दुखी महसूस करें , तो परिवार के सदस्यों और मित्रों का समर्थन ही साधारणतया काफी होता है।
लेकिन अगर अवसाद का निदान हो जाए , तो पेशेवर मदद की भी जरूरत होती है।
आदर्श रूप से परामर्श और प्रतिअवसादकों की सिफारिश की जाती है।
प्रसव-पश्चात् मनोविक्षिप्तता से ग्रस्त स्त्रियों को अस्पताल में रखना पड़ सकता है , विशेषकर ऐसी पर्यवेक्षित इकाई में जहां उनके साथ शिशु को रहने दिया जाता हो।
उन्हें मनोविक्षिप्तता-रोधी और प्रतिअवसादक दवाओं की जरूरत हो सकती है।
जो स्त्रियां स्तनपान करवा रही हों उन्हें ऐसी कोई भी दवा लेने के पहले अपने डाक्टर से स्तनपान जारी रखने के बारे में परामर्श कर लेना चाहिये।
स्तनपान जारी रखने देने के लिये कई विकल्प उपलब्ध हैं।
यह शिशुजन्म के बाद की उस अवधि का चिकित्सकीय नाम है जिसमें शरीर के ऊतक , विशेषकर जनन और श्रोणि के अंग , गर्भावस्था के पहले की अपनी अवस्था में वापस लौटते हैं।
प्रसव के पश्चात के परिवर्तनों की यह अवधि प्रसव से लगभग 6 हफ्तों ( 42 दिन ) तक जारी रहती है।
इस अवधि के अंत में , जरा से बढ़े हुए वज़न जैसे कुछ परिवर्तनों को छोड़ कर , आप पुनः लगभग पूर्ण रूप से सामान्य महसूस करेंगी।
शायद यही वजह है कि अधिकांश भारतीय घरों में प्रसव के पश्चात 40 दिनों ( ‘ सवा महीना ’ ) तक घर में ही रखने के पारम्परिक सिद्धांत का पालन किया जाता था।
यह स्त्री को ठीक होने का अवसर प्रदान करता है।
तुरंत प्रसवोत्तरकाल
शिशुजन्म के बाद के पहले 24 घंटे की अवधि एक नाज़ुक अवस्था होती है।
यह वह समय है जब आपके गर्भाशय को अपरा के संलग्न होने के स्थान से होने वाले रक्तस्राव को रोकने के लिये संकुचित होना होता है।
इसी अवधि में स्तनपान और बंधनक्रिया की शुरूआत भी होती है।
कभी-कभी इसी समय प्रसव की अधिकांश जीवनघातक समस्याएं भी प्रकट होती हैं।
इनमें प्रसवोत्तरकाल में अत्यधिक रक्तस्राव , रक्तप्रवाह का पतन , हृदय की विफलता आदि शामिल हैं।
ये समस्याएं आम नहीं हैं , लेकिन सामान्य योनिमार्ग से जन्म के बाद भी , 10000 में से करीब एक स्त्री की मृत्यु का जोखिम इनसे रहता है।
यह जोखिम पूर्ववर्ती रोगों जैसे रक्ताल्पता , रक्तचाप या हृदय रोगों से ग्रस्त स्त्रियों में अधिक हो सकता है।
यह शल्यक्रिया से हुए प्रसवों में भी अधिक होता है।
इसलिये आपको शिशुजन्म के बाद कम से कम 24 घंटे अस्पताल में रहने की सलाह दी जाती है।
प्रारंभिक प्रसवोत्तरकाल
इसका संबंध प्रसव-पश्चात दूसरे से सातवें दिन से है जब आपके जनन मार्ग में मुख्य परिवर्तन होते हैं।
यही संभवतः अधिकतम अनुकूलन का समय भी होता है जब आप मां के रूप में अपनी नई भूमिका का सामना करती हैं।
इसी अवधि में आपको अपने शिशु को लेकर घर जाना होता है।
इस समय कई अपेक्षाकृत लघु , लेकिन महत्वपूर्ण शारीरिक परिवर्तन भी होते हैं , जिनकी जानकारी आपको होनी चाहिये।
इनमें शामिल हैं :
सूतिस्राव/योनिस्राव :
यह पद योनि से होने वाले स्राव के लिये प्रयुक्त किया जाता है , जो मुख्यतःगर्भाशय की भीतरी कला के झड़ने से उत्पन्न होता है।
पहले 4 दिनों तक भारी मासिक प्रवाह की तरह ताज़ा रक्तस्राव होता है।
आपको एक बार में 2 पैडों की जरूरत पड़ सकती है , जिन्हें दिन भर में 3-4 बार बदलना पड़ता है।
फिर भी यदि आपको यह बहुत अधिक महसूस हो या बड़े थक्के निकलते जा रहे हों तो अपने डाक्टर को सूचित करना चाहिये।
साधारणतः पांचवे दिन तक बहाव काफी कम हो जाता है , और रक्त से सने पीलापन लिये भूरे स्राव में बदल जाता है।
आपको अब भी सैनिटरी संरक्षण-2—3 पैड प्रतिदिन- की जरूरत हो सकती है।
यह स्राव आम तौर पर दूसरे हफ्ते के अंत तक थम जाता है जिसके बाद यह एक सादे सफेद स्राव में बदल जाता है।
अच्छी शुभ्रता और भगच्छेदन की सुश्रूषा संक्रमण की रोकथाम करेगी।
स्राव में किसी भी तरह की बदबू आने पर डाक्टर को बताएं।
मूत्रत्याग :
पहले दिन टांकों में दर्द होने पर भी , आपको कम से कम 2-3 घंटे में एक बार मूत्रत्याग करना चाहिये।
ऐसा इसलिये करना है क्योंकि मूत्राशय आपकी जानकारी के बिना अधिक भर सकता है , जिसके कारण बाद में समस्याएं , विशेषकर संक्रमण हो सकते हैं।
पहले हफ्ते में , आपको लगेगा कि आप बहुत अधिक मूत्रत्याग कर रही हैं।
ऐसा इसलिये होता है कि आपका शरीर गर्भावस्था में एकत्रित अधिक पानी और नमक को बाहर निकाल रहा होता है।
मलत्याग :
प्रसव के बाद के पहले 2 दिनों में विभिन्न कारणों से अच्छा मल-त्याग नहीं हो पाता है।
एक कारण है , प्रसव के समय आपका अधिक भोजन न करना , थक जाना और उनींदा होना।
दूसरे , आपको भगच्छेदन के टांकों में दर्द रह सकता है।
सख्त मल से बचने के लिये अधिक रेशे वाला आहार और खूब सारा द्रव लेना महत्वपूर्ण है।
आपको कुछ दिनों के लिये हल्का विरेचक लेने की जरूरत पड़ सकती है।
स्तन :
पहले दिन आपके स्तनों से केवल पानी जैसा , पीला सा स्राव निकलेगा जो ‘ असली ’ दूध जैसा नहीं दिखता है।
इसे कलोस्ट्रम कहते हैं और यह आपके शिशु के लिये आवश्यक कई पोषक तत्त्वों से युक्त होता है।
आपको इस समय अपने शिशु को स्तनपान अवश्य कराना चाहिये।
तीसरे दिन तक , आपके शरीर में हार्मोनल परिवर्तनों के कारण दूध का प्रवाह काफी बढ़ जाता है।
स्तन को फूल जाने से बचाने के लिये नियमित स्तनपान कराना जरूरी है।
भगच्छेदन की सुश्रूषा
यदि आपके मूलाधार पर टांके लगे हों तो आपके आराम और स्वास्थ्य के लिये , विशेषकर पहले हफ्ते में आपको कुछ चीजों की जरूरत होती है।
गतिविधियों का पुनरारंभ
जैसा कि पहले कहा गया है , आपके शरीर को गर्भावस्था के परिवर्तनों से उबरने में 6 हफ्तों तक का समय लगता है।
इसलिये , धीरज बनाए रखें।
विभिन्न स्त्रियों में अपने स्वास्थ्य के परिवर्तनों से निपटने की विभिन्न क्षमताएं होती हैं।
फिर भी सामान्य योनिमार्ग से हुए प्रसव के बाद , आप एक दिन के भीतर अपनी दैनिक व्यक्तिगत गतिविधियां शुरू कर सकती हैं , और अपना घरेलू कामकाज एक हफ्ते में पुनरारंभ कर सकती हैं।
आवश्यकता से अधिक परिश्रम न करें—यह वह समय है जब आपको अपना और अपने शिशु का ख्याल रखना है।
अपने जीवन को सुगम बनाने के लिये अन्य उपलब्ध लोगों की सहायता लें।
समस्याग्रस्त शिशुजन्म या सीजेरियन प्रसव के बाद आपको ठीक होने में दुगुना समय लग सकता है।
प्रसवपश्चात कसरतें
प्रारंभिक प्रसवपश्चात अवधि में लैंगिक गतिविधि को टालना ही सर्वोत्तम होता है।
इसका कारण यह है कि आपके टांके कच्चे या दर्दपूर्ण हो सकते हैं , और आपका जनन मार्ग , विशेषकर पहले हफ्ते में आसानी से संक्रमित हो सकता है।
अपरा के स्थल सहित गर्भाशय कला का पुनर्स्थापन तब तक पूरा नहीं हुआ होता है।
इसलिये पारम्परिक रूप से कुछ लोग प्रसव के बाद 6 हफ्तों तक परहेज की सलाह देते हैं।
लेकिन यदि आपका प्रसव सामान्य हुआ हो और कोई समस्या न हो तो आप लैंगिक जीवन पहले भी शुरू कर सकती हैं।
आप और आपके सहयोगी को विशेषकर गर्भावस्था के अंतिम माह में एक दूसरे से वंचित रहना पड़ सकता है।
इसलिये , अपने लैंगिक जीवन का नवीकरण करने की इच्छा महसूस करना असामान्य नहीं है।
जब तक आप वास्तविक भेदक संभोग के लिये तैयार न हों , तब तक सुश्रूषा और स्नेह के अन्य प्रदर्शन पर्याप्त हो सकते हैं।
गर्भावस्था या प्रसव के बाद के समय कभी भी गले लगना , चुम्बन करना , थपथपाना या स्पर्श करना मना नहीं है।
दुग्धस्रावी अनार्तव
जब आप खास तौर पर स्तनपान करा रही हों तो आपके शरीर के हारमोन परिवर्तन जनन मार्ग को प्रभावित करके डिम्बोत्सर्जन और मासिकस्राव का दमन करते हैं।
हो सकता है कि आपको कुछ महीनों तक मासिक स्राव न हो।
स्तनपान कराने के तरीके और बारम्बारिता के अनुसार कुछ स्त्रियों में मासिक स्राव एक साल तक शुरू नहीं होता है।
समय
बिना दुग्धस्राव के
दुग्धस्राव होने पर
मासिकस्राव
6 – 12 हफ्तों में
36 हफ्तों में ( औसत )
जल्दी से जल्दी डिम्बोत्सर्जन
4 हफ्ते
12 हफ्ते
डिम्बोत्सर्जन के लिये औसत समय
8 – 10 हफ्ते
17 हफ्ते ( परिवर्तनीय )
तो क्या इसका यह अर्थ है कि आप गर्भवती नहीं हो सकती हैं ? इसका उत्तर नहीं में है।
लगभग 5 % स्त्रियां प्रसव के बाद मासिकस्राव शुरू होने के पहले ही गर्भवती हो जाती हैं।
दुग्धस्रावी अनार्तव ( मासिकस्राव का अभाव ) कुछ हद तक आपको गर्भवती होने से बचाता है।
फिर भी आप दुग्धस्रावी अनार्तव पर गर्भनिरोधक तरीके के रूप में केवल तभी भरोसा कर सकती हैं यदि नीचे दी गई सभी 3 शर्तें पूरी हों :
गर्भनिरोध
यदि आप दुग्धस्रावी अनार्तव पर भरोसा कर रही हैं , तो आप सुरक्षित रह सकती हैं।
यदि नहीं , तो एक महत्वपूर्ण प्रश्न सामने आता है।
क्या आप एक और गर्भधारण के लिये तैयार हैं ? आपको अपने शरीर को सामान्य होने का , आपके शिशु को बढ़ने का और स्वयं को ‘ मां ’ की नई भूमिका में जमने का समय देना होगा , बेशक , यह व्यक्तिगत चुनाव का प्रश्न है , लेकिन दो गर्भधारणों के बीच कम से कम 2 वर्षों का अंतर रखने की सिफारिश की जाती है।
प्रसव-पश्चात की अवधि में गर्भाधान को कैसे रोकें ? इसके लिये कई विधियां उपलब्ध हैं।
प्रसव-पश्चात की अवधि में कुछ बातों को ध्यान में रखना जरूरी है :
कंडोम कंडोम एक अच्छा , स्थानिक रूप से काम करने वाला तरीका है , जो सही तरह से और लगातार प्रयोग करने पर भरोसेमंद है।
उसके कोई दुष्प्रभाव नहीं हैं और कम बार लैंगिक संभोग करने वाले युगलों के लिये उपयोगी है।
आईयूसीडी या ‘ लूप ’ यह एक बहुत भरोसेमंद तरीका है , जिसे लगाने के लिये डाक्टर के पास एक बार जाना पड़ता है , और बिना बेहोश किये आसानी से लगाया जा सकता है।
ये औसतन ( उपकरण के अनुसार ) 3–5 वर्षों तक प्रभावकारी होते हैं और उन पर कंडोमों की तरह लैंगिक क्रिया का कोई असर नहीं पड़ता।
यह एक या अधिक बच्चों वाली स्त्रियों के लिये बहुत लोकप्रिय विधि है।
वास्तव में , इसे स्थायी तरीके के विकल्प के रूप में किया जा सकता है।
आईयूसीडी को प्रसव-पश्चात पहले निरीक्षण ( शिशुजन्म से 6 हफ्तों बाद ) के समय या बाद में , आपको मासिकस्राव न भी हो तो लगाया जा सकता है , अगर आपका आंतरिक परीक्षण सामान्य हो।
मौखिक गर्भनिरोधक गोलियां अखंडित स्तनपान की अवधि में संयुक्त मौखिक गर्भनिरोधी ( ईस्ट्रोजन व प्रोजेस्ट्रॉन युक्त ) गोलियां स्तन के दूध के प्रवाह को कम कर सकती हैं।
इसलिये इनकी लोकप्रिय रूप से सिफारिश नहीं की जाती है।
स्तनपान बंद करना शुरू करने पर इनका प्रयोग सुरक्षापूर्वक किया जा सकता है।
बन्ध्यीकरण यह एक स्थायी तरीका है , जिसे अपने परिवार को पूर्ण करने के बाद चुना जा सकता है।
यह एक विधि है , जो प्रसव के तुरंत बाद ( प्रसव-पश्चात बन्ध्यीकरण ) या सीजेरियन सेक्शन के समय आसानी से किया जा सकता है।
दोनों विकल्पों के लिये , आपको इसके लाभ और हानि के बारे में प्रसव के पहले , आदर्श रूप से प्रारंभिक प्रसवपूर्व काल में , अपने डाक्टर और पति से बात करनी होगी।
कुछ लोग यह स्थायी प्रक्रिया करवाने के पहले , सबसे छोटे बच्चे के बड़े होने तक , जहां तक हो सके एक वर्ष से अधिक का होने तक रूकना पसंद करते हैं।
मध्यांतर प्रक्रिया के रूप में यह सामान्यतया लैपरोस्कोपी द्वारा प्रसव के 6 हफ्तों या अधिक होने के बाद किया जाता है।
प्रथम प्रसव-पश्चात परीक्षण।
आप और आपका शिशु काफी कुछ से गुजर चुके होते हैं।
आपके घर जाने के बाद और शिशुजन्म की प्रक्रिया से निकलने के बाद आपके डाक्टर को कम से कम एक बार आपका परीक्षण यह जानने के लिये करना होगा कि आप पूरी तरह से ठीक हो गई हैं या नहीं।
पहला परीक्षण आम तौर पर प्रसव के 6 हफ्तों के बाद किया जाता है।
यदि प्रसव के समय आपको विशेष सुश्रूषा की जरूरत पड़ी हो या प्रसव में कोई कठिनाई हुई हो तो यह पहले भी , करीब 3 हफ्तों के बाद किया जा सकता है।
पहले परीक्षण के समय , आपका डॉक्टर निम्नलिखित परीक्षाएं करेगा
आपको कुछ परीक्षणों की जरूरत पड़ सकती है।
आपको अपने डाक्टर से निम्न विषयों पर बात करना होगा :
अब आप अपनी यात्रा के अंतिम चरण पर पहुंच गई हैं—यह कैसी रही ? आपको कैसा महसूस हुआ ? आपकी प्रतिक्रिया ई-मेल पर दें।
कैंसर एक गंभीर है जो शरीर के कई अंगों को प्रभावित कर सकती है |
अगर इसका समय पर , शीघ्र उपचार किया जाए तो यह अकसर ठीक हो जाती है परंतु अगर इस जल्दी ध्यान नहीं दिया जाए तो इससे मृत्यु हो सकती है |
जिन लोगों को कैंसर होता है , वे अकसर मृत्यु का शिकार हो जाते हैं – विशेषत : जिन्हें स्वास्थ्य सेवाएं आसानी से उपलब्ध नहीं हैं |
महिलाएं प्राय : स्वास्थ्य कर्मचारी तथा डॉक्टर के पास तब तक नहीं जाती हैं जब तक वे भुत बीमार न हों |
इसलिए उन महिलाओं की , जिन्हें कैंसर होता है , बहुत अधिक बीमार होने और मर जाने की संभावना अधिक होती है क्योंकि उनमें कैंसर की पहचान शीघ्र नहीं हो पाती है |
इसके अतिरिक्त कभी-कभी कैंसर ग्रस्त महिलाओं को “ श्राप-पीड़ित ” मानकर उनके परिवारों तथा समुदायों द्वारा उनका त्याग कर दिया जाता है |
अन्य लोगों से कैंसर पीड़ित महिला को दूर रखना , महिला तथा अन्य लोगों-दोनों के लिए ही खाराब बात है क्योंकि ऐसा करने से ये लोग कैंसर तथा उससे होने वाले कष्टों के बारे में जान नहीं पाते हैं |
सभी सजीव प्राणी , मनुष्य के शरीर की तरह , ऐसी छोटी-छोटी कोशिकाओं से निर्मित होते हैं जिन्हें सूक्ष्मदर्शी यंत्र की सहायता के बिना नहीं देखा जा सकता है |
कभी-कभी ये कोशिकाएं परिवर्तित हो जाती हैं और असामान्य रूप से बढ़कर अबुर्द ( ग्रोथ , रसौली ) उत्पन्न कर देती हैं |
इनमें से कुछ रसौलियां बिना उपचार के अपने आप ठीक हो जाती हैं परंतु कुछ बढ़ती जाती हैं या फ़ैल जाती हैं और उनके स्वास्थ्य समस्याएं उत्पन्न कर देती हैं |
अधिकांश रसौलियां कैंसर नहीं बनती हैं लेकिन कुछ अवश्य कैंसर बनती हैं , इसलिए हर रसौली को गंभीरता से लेना चाहिए |
कैंसर की शुरुआत तब होती है जब कुछ कोशिकाएं अनियंत्रित रूप से बढ़ने लगती हैं और शरीर के भिन्न भागों पर कब्जा जमा लेती हैं |
अगर कैंसर की शीघ्र पहचान हो जाए तो शल्य चिकित्सा के द्वारा इसे निकाला जा सकता है या दवाईयों अथवा विकिरण द्वारा इसका उपचार किया जा सकता है |
ऐसे में इसके ठीक होने के अवसर अधिक होते हैं |
अगर कैंसर फैल जाता है तो इसका उपचार करना कठिन और अंततः असंभव हो जाता है |
कैंसर शरीर के कोशिका उतकों में होता है |
सामान्य उतक में यदा कदा होने वाला कोशिका विभाजन पुरानी या क्षतिग्रस्त कोशिका को विस्थापित कर देती हैं लेकिन कैंसर में , उग्र कोशिकाओं के अनियंत्रित विभाजन से रसौली बन जाती है |
महिलाओं में होने वाले कैंसर में गर्भाशय ग्रीवा , स्तन तथा गर्भाशय का कैंसर सर्वाधिक होता है |
जो कैंसर महिलाओं तथा पुरुषों दोनों में होते हैं , उनमें फेफड़ों , बड़ी आंत ( कोलोन ) , जिगर , अमाशय ( पेट ) , मुख तथा त्वचा के कैंसर सम्मिलित हैं |
कैंसर कोई संक्रमण नहीं होता है |
यह एक व्यक्ति से दुसरे व्यक्ति को नहीं फैलता है और न ही आप इसे किसी से प्राप्त कर सकते हैं |
अधिकांश कैंसर के प्रत्यक्ष कारणों का अभी तक पता नहीं चला है लेकिन निम्नलिखित के कारण कैंसर होने की संभावना बढ़ जाती है :
जैसा कि स्तन के कैंसर में देखा गया है , अगर किसी महिला के परिवार में किसी विशेष कैंसर होने का इतिहास है तो उसे भी उसी प्रकार का कैंसर होने का अधिक खतरा होता है |
इसे अनुवांशिक जोखिम कहते हैं |
भारत में वजन अनुपात में तम्बाकू की कुल मात्रा के सेवन का केवल 20 % सिगरेटों के रूप में प्रयोग किया जाता है |
लगभग 40 प्रतिशत बीडियों के रूप में तथा 40 % चबाने के तम्बाकू , नसवार , पान मसाला , गुटखा , हुकली , चट्टी घुमती , तथा अन्य मिश्रणों के रूप में प्रयुक्त होता है|
स्वस्थ जीवन शैली अनके प्रकार के कैंसर की रोकथाम कर सकती है |
इसका अर्थ है पोषक खाद्य पदार्थों का सेवन करना तथा कैंसर उत्पन्न करने वाली चीजों से परहेज करना जैसे कि :
कैंसर की शीघ्र पहचान करने से महिला की जान बचाई जा सकती है क्योंकि इससे कैंसर के फैलने से पहले ही उसका उपचार किया जा सकता है |
कुछ कैंसरों के चेतावनी देने वाले लक्षण होते हैं जिनसे पता चलता है कि कहीं कुछ गड़बड़ है |
लेकिन आमतौर पर कैंसर की पहचान व निदान करने के लिए संभावित भाग से कुछ कोशिकाएं लेकर उनकी जांच की जाती है |
यह जांच सूक्ष्मदर्शी यंत्र की सहायता से किसी प्रशिक्षित व्यक्ति द्वारा ही की जा सकती है |
जिन कैंसरों के चेतावनी चिन्ह नहीं होते हैं , उनकी शीघ्र पहचान स्क्रीनिंग परीक्षणों द्वारा ही की जाती है |
उदाहरण के तौर पर गर्भाशय ग्रीवा कैंसर के लिए किया जाने वाला “ पेप टेस्ट “ ऐसा ही एक स्क्रीनिंग परिक्षण है |
नेबोथियन पुटियाँ ( सिस्ट ) गर्भाशय ग्रीवा पर होने वाले वे छोटे-छोटे फफोले या उभार होते हैं जिनमें द्रव्य भरा होता है |
इसके कारण कोई लक्षण नहीं होते हैं लेकिन इन्हें पेल्विक ( आंतरिक ) परिक्षण के दौरान स्पेकुलम की सहायता से देखा जा सकता है |
ये सिस्ट्स हानिरहित होते हैं इसलिए इनका उपचार करने की कोई आवश्यकता नहीं है |
पोलिप्स : ये गहरे लाल रंग के अबुर्द ( उंगली के आकार की ग्रोथ ) होती हैं जो कभी-कभी गर्भाशय ग्रीवा पर पाई जाती हैं |
ये गर्भाशय के अंदर भी हो सकती हैं |
इनके विषय में और अधिक जानकारी के लिए देखिए “ गर्भाशय की सामान्य रसौलियां “
गर्भाशय ग्रीवा का शोथ : योनि से कई संक्रमण और कभी कभी कुछ एस . टी . डी . भी गर्भाशय ग्रीवा को प्रभावित करते हैं और अबुर्द , जख्म या क्षोम तथा संभोग के पश्चात रक्तस्त्राव कर सकते हैं |
इन समस्याओं के विषय तथा उनके उपचार के विषय में “ प्रजनन तंत्र संक्रमण वाला अध्याय ” देखें |
अल्पविकसित देशों में महिलाओं में होने वाले कैंसरों में गर्भाशय ग्रीवा का कैंसर सर्वाधिक होता है |
इसका मुख्य कारण एक विषाणु है जो जननागों के मस्से उत्पन्न करता है |
यह कैंसर लगभग 10 वर्ष तक धीरे-धीरे वृधि करता है और इसीलिए अगर इसका उपचार जल्दी कर दिया जाए तो इसको पूरी तरह से ठीक किया जा सकता है |
इसके बावजूद भी अनके महिलाओं की इस कैंसर के कारण मृत्यु हो जाती है क्योंकि उन्हें यह पता नहीं होता है कि उन्हें कैंसर था |
किसी महिला को गर्भाशय ग्रीवा का कैंसर होने का जोखिम अधिक होता है अगर –
खतरे के लक्षण :
ये सारे लक्षण किसी गंभीर समस्या के सूचक हो सकते हैं जिसमें गर्भाशय ग्रीवा का कैंसर भी शामिल है |
यह बहुत महत्वपूर्ण है कि नियमित रूप से परीक्षण कराया जाए ताकि समस्या का शीघ्र पता चल सके और उसके-लाइलाज होने या फैलने से पहले ही उसका उपचार किया जा सके |
चूँकि गर्भाशय ग्रीवा के कैंसर के शीघ्र होने वाले खतरे के लक्षण नहीं होते हैं और शीघ्र पता चलने पर इसका पूर्ण उपचार संभव है , इसलिए यह आवशयक है कि इसकी उपस्थिति की नियमित जांच करवाई जाए |
इन परीक्षणों में गर्भाशय ग्रीवा में असामान्य या कैंसर वाले ( इसके फैलने से पूर्व वाले ) हो सकते हैं |
पेप टेस्ट
इन परीक्षणों में सर्वाधिक रूप से किया जाने वाला टेस्ट है – पेप टेस्ट |
इस टेस्ट के लिए स्वास्थ्यकर्मी पेल्विक ( आंतरिक ) परिक्षण के दौरान गर्भाशय ग्रीवा से दर्द रहित तरीके से , कुछ कोशिकाएं खुरच कर उन्हें परिक्षण के लिए प्रयोगशाला में भेज देता है जहां उनकी सूक्ष्मदर्शी की सहायता से जांच की जाती है |
जब आप यह टेस्ट करवाएं तो इसकी रिपोर्ट लेने कुछ सप्ताह बाद अवश्य जाएं |
आंखों से अवलोकन
गर्भाशय ग्रीवा में कैंसर की शीघ्र पहचान करने के लिए एक नया , कम खर्च वाला तरीका ढूंढा गया है जिसमें सिरके के घोल ( एसिटिक एसिड ) को जब महिला की गर्भाशय ग्रीवा पर लगाया जाता है तो यह कैंसर या असामान्य ऊतक को सफेद कर देता है |
कभी-कभी एक छोटे से लैंस की सहायता से गर्भाशय ग्रीवा का अवलोकन किया जाता है |
अगर वहां कोई असामान्य ऊतक नजर आता है तो महिला के अन्य परिक्षण या उपचार किया जाता है |
कैंसर की पहचान के अन्य टेस्ट
महत्वपूर्ण : अगर आपका योनि स्त्राव के लिए दवाइयों से उपचार हो रहा है लेकिन वह ठीक नहीं हो रहा है तो आप अपनी गर्भाशय ग्रीवा का परिक्षण अवश्य करवाएं और एक पेप टेस्ट करवा कर कैंसर के लिए जांच करवाएं |
महिलाओं के लिए कितनी बार जांच होनी चलिए
गर्भाशय ग्रीवा के कैंसर की शीघ्र पहचान करने तथा उसक सरलता से सफलतापूर्वक उपचार करने के लीए यह आवशयक है कि महिलाओं की 3 वर्ष में कम से कम एक बार जांच अवश्य होनी चाहिए |
जहां यह संभव न हो , वहां महिलाओं की , विशेष रूप से 35 वर्ष में एक बार जांच अवश्य करवाने का प्रयत्न करना चाहिए |
आपकी अधिक बार जांच तब अवश्य होनी चाहिए जब-
आपके पेप टेस्ट में कुछ असामान्य कोशिकाएं पाई गई हों |
ये कोशिकाएं अक्सर कैंसर में परिवर्तित नहीं होती हैं और 2-3 वर्ष में सामान्य हो जाती है |
लेकिन चूँकि ये कोशिकाएं कैंसर का शीघ्र सूचक हो सकती हैं , इसलिए आपको पहले पेट टेस्ट के 1-2 वर्ष के भीतर ही दूसरा पेप टेस्ट करवाना चाहिए ताकि यह सुनिशिचित किया जा सके कि कैंसर बढ़ नहीं रहा है |
उपचार :
अगर जांच से पता चलता है कि आपको अत्यधिक डिस्प्लेसिया या बढ़ा हुआ कैंसर है तो आपको उपचार की आवशयकता होगी |
आप और आपके डॉक्टर को मिलजुल कर यह निश्चित करना चाहिए कि आपके लिए सर्वोतम उपचार क्या रहेगा |
कैंसर की शुरू की अवस्था में उपचार आम तौर पर सरल रहता है जिससे कैंसर वाले ऊतक को निकाल दिया जाता है या उसे नष्ट कर दिया जाता है |
कुछ स्थानों पर “ क्रायोथेरेपी ” नामक उपचार उपलब्ध है जिसके द्वारा गर्भाशय ग्रीवा को बहुत ठंडा करके जमा दिया जाता है और कैंसर को नष्ट आकर दिया जाता है |
एक अन्य तरीका है गर्भाशय ग्रीवा की “ शंकु ( कोन ) बायोप्सी ” जिसमें कैंसर ग्रस्त गर्भाशय ग्रीवा के भाग को निकाल दिया जाता है |
अगर यह उपचार उपलब्ध है तो यह आपके लिए उस स्थिति में सर्वोतम रहेगा जब आप और बच्चे चाहती हैं क्योंकि इसमें गर्भाशय को सुरक्षित रहने दिया जाता है |
अगर कैंसर की फैलने से पहले ही पहचान करके उसका उपचार कर दिया जाए तो यह ठीक हो जाता है |
अगर कैंसर गर्भाशय ग्रीवा में ही सीमित है तो गर्भाशय को निकलने ( हिस्तेरेक्टोमी ) से काफी लाभ होता है |
अगर काफी बढ़ने के बाद कैंसर का पता चलता है तो वह गर्भाशय ग्रीवा से बाहर फैल चूका हो सकता है |
उस अवस्था में विकिरण ( रेडिएशन ) उपचार से सहायता मिल सकती है|
गर्भाशय ग्रीवा के कैंसर से होने वाली मौतों को रोका जा सकता है
जब लोगों को यह पता नहीं होता है कि गर्भाशय ग्रीवा का कैंसर कितन खतरनाक हो सकता है और किस प्रकार इसकी जल्दी पहचान से मृत्यु रोकी जा सकती है तो काफी महिलाएं इस कारण मृत्यु का शिकार हो जाती है |
इस स्थिति को बदलने के लिए , हम सब कर सकते हैं :
विश्व के कई भागों में अस्पतालों के नजदीक रहने वाली महिलाओं के लिए “ पेप टेस्ट की सुविधा उपलब्ध है |
अन्य महिलाएं भी उन क्लीनिकों से पेप टेस्ट करा लेती हैं जो मातृ व शिशु स्वास्थ्य , परिवार नियोजन व यौ . सं . रोगों के उपचार की सेवाएं प्रदान करती हैं |
स्क्रीनिंग कार्यक्रमों को विकसित करना काफी महंगा लग सकता है लेकिन यह उपचार के मुकाबले बहुत सस्ता पड़ता है |
सास्ते दामों में महिलाओं की सहायता करने में स्क्रीनिंग कार्यक्रम काफी प्रभावी हो सकते हैं अगर –
फाइब्राइड रसौलियां
ये गर्भाशय की रसौलियां है |
इनके कारण योनि से असामान्य रक्त स्त्राव , पेट के निचले भाग में दर्द तथा बार-बार स्वत : गर्भपात हो सकतें हैं |
ये लगभग कभी भी कैंसर नहीं होती है |
लक्षण :
अधिक माहवारी होना या महीने में असामान्य रूप से खून जाना |
फाइब्राइड की पहचान व उपचार
इनकी पहचान आमतौर पर पेल्विक परिक्षण के दौरान होती है |
गर्भाशय अत्यधिक बड़ा या गलत आकार का महसूस होता है |
अगर एक परिक्षण – जिसे “ अल्ट्रासाउंड ” कहते हैं – उपलब्ध हो तो इससे फाइब्राइड के आकार का अंदाजा लग सकता है |
अगर फाइब्राइड के कारण कोई लक्षण उत्पन्न हो रहे हैं तो उन्हें शल्य चिक्तिसा के द्वारा निकाला जा सकता है |
अगर फाइब्राइड के कारण रक्त स्त्राव अधिक हो रहा है |
इसकी रोकथाम के लिए लौह तत्व से भरपूर पौष्टिक भोजन खाईए |
पोलिप्स
ये गहरे लाल रंग के अबुर्द ( उंगलीयों के आकार की ग्रोथ ) होते हैं जो गर्भाशय के अंदर या गर्भाशय ग्रीवा में हो सकती है |
वे विरले ही कैंसर होती है |
लक्षण :
पोलिप्स का निदान व उपचार :
पेल्विक परिक्षण के दौरान किसी प्रशिक्षित स्वास्थ्यकर्मी द्वारा गर्भाशय ग्रीवा पर स्थित पोलिप्स को देखकर , उन्हें दर्दरहित तरीके से निकला जा सकता है |
गर्भाशय के अंदर स्थित पोलिप्स के निदान के लिए गर्भाशय की भीतरी भित्ति को खुरचा जाता है ( इस क्रिया को डी . एंड . सी . कहते हैं ) |
डी . एंड . सी . से पोलिप्स भी निकाल दिए जाते हैं |
इस खुरचन को प्रयोगशाला में यह सुनिश्चित करने के लिए भेजा जाता है कि उसमें कैंसर तो नहीं है |
एक बार पोलिप्स को निकल देने के बाद , वे आमतौर पर फिर से नहीं उगते हैं |
( एन्डोमिट्रिअल कैंसर )
आम तौर पर गर्भाशय का कैंसर गर्भाशय की अंदरूनी भित्ति ( एंडोमिट्रिअम ) में शुरू होता है |
अगर इसका उपचार शुरू नहीं किया जाए तो यह गर्भाशय के अंदर और शरीर के अन्य अंगों में भी फ़ैल सकता है |
यह कैंसर अधिकतर उन महिलाओं को होता है जो –
लक्षण :
गर्भाशय के कैंसर का निदान तथा उपचार
गर्भाशय के कैंसर के निदान के लिए किसी प्रशिक्षित स्वास्थ्यकर्मी द्वारा गर्भाशय की डी . एंड . सी . करके उसकी खुरचन को परिक्षण के लिए प्रयोगशाला में भेजा जाता है |
अगर उस परीक्षण में कैंसर का पता चलता है तो इसे शीघ्रातिशीघ्र सल्य चिकित्सा द्वारा निकलवाना चाहिए |
( गर्भाशय को निकलना या “ हिस्टेरेक्टमी ” ) विकिरण चिकित्सा ( “ रेडिएशन थेरेपी ” ) का भी प्रयोग किया जा सकता है |
हिस्टेरेक्टमी में कभी-कभी केवल गर्भाशय को ( आंशिक हिस्टेरेक्टमी ) और कभी-कभी उसके साथ अंडाशयों तथा फैलोपियन नलिकाओं को भी निकाला जाता है ( पूर्ण हिस्टेरेक्टमी ) |
चूँकि आपके अंडाशय ह्रदय रोगों तथा हड्डियों को कमजोर होने से बचाने के लिए आवशयक हार्मोन का निर्माण करते हैं , इसलिए उन्हें , अगर संभव है तो , छोड़ना ही अच्छा है |
तदापि अगर उनमें कैंसर के फैल चुके होने का जरा सा भी अंदेशा है तो अंडाशयों तथा फैलोपियन नलिकाओं को निकालना अति आवशयक है |
इस विषय में अपने डॉक्टर से परामर्श करें |
अगर गर्भाशय के कैंसर का जल्दी पता चल जाए तो यह उपचार से ठीक हो सकता है |
अगर यह अधिक बढ़ चूका है तो इसका उपचार कठिन होता है |
महत्वपूर्ण :
कोई भी महिला अगर 40 वर्ष से अधिक आयु की है और उसे असामान्य रक्त स्त्राव है तो उसे स्वास्थ्यकर्मी से परिक्षण कराना चाहिए |
स्तनों में गांठे
अधिकांश महिलाओं में स्तनों में गांठें-विशेषत : नर्म तथा तरल पदार्थ से भरी हुई गांठें ( पुटि या सिस्ट ) होना एक आम बात है |
ये आम तौर पर महिला के मसिक चक्र के हिसाब से घटती-बढ़ती रहती है और कभी-कभी इन्हें दबाने पर दर्द भी होता है |
स्तनों में होने वाली गांठों में से बहुत कम ही कैंसर की गांठें होती हैं |
लेकिन चूँकि इन गांठों में कैंसर की संभावना होती अवश्य है , इसलिए महिला को महीने में एक बार अपने स्तनों का गांठों को उपस्थिति के लिए परिक्षण अवश्य करना चाहिए |
चूचक ( निप्पल ) से स्त्राव ( डिस्चार्ज )
अगर महिला ने पिछले 12 महीनों में बच्चे को स्तनपान कराया है तो एक या दोनों निप्पलों से स्त्राव होना लगभग सामान्य बात है |
निप्पलों – विशेषकर केवल एक निप्पल से , भूरा , हरा या रक्त रंजित स्त्राव कैंसर का एक चिन्ह हो सकता है |
अपना परिक्षण किसी स्वास्थ्य कर्मचारी से करवाएं जो आपके स्तनों का परिक्षण कर सकने में कुशल हो |
स्तनों में संक्रमण
अगर कोई महिला स्तनपान करा रही है और उसके स्तनों के किसी भाग में गर्माहट तथा लाली उत्पन्न हो जाए , तो शायद उसे स्तनों का संक्रमण हो गया है या उसमें मवाद भर गई है |
यह कैंसर नहीं है और इसका उपचार पूर्णतया संभव है |
परंतु अगर महिला स्तनपान नहीं करा रही हैं तको ये लक्षण कैंसर के सूचक हो सकते हैं |
स्तनों का कैंसर
स्तनों का कैंसर बहुत धीरे-धीरे बढ़ता है |
अगर इसकी जल्दी पहचान हो जाये तो कभी कभी इसका पूरा उपचार किया जा सकता है |
यह कहानी कठिन है कि किस महिला को यह कैंसर होगा , किस को नहीं |
जिन महिलाओं की मां या बहन को स्तनों का कैंसर हो चूका है यका जिन्हें गर्भाशय का कैंसर है / हो चूका है , उन्हें स्तनों का कैंसर होने की संभावना अधिक होती है |
50 वर्ष से अधिक महिलाओं में स्तन कैंसर अधिक होता है |
स्तनपान न कराने वाली महिलाओं को भी इसका जोखिम अधिक होता है |
खतरे के संकेत चिन्ह :
अगर इनमें से एक या अधिक चिन्ह है तो तुरंत किसी प्रशिक्षित स्वास्थ्यकर्मी से संपर्क करें |
स्तनों का स्वयं-परिक्षण कब करें
स्तन कैंसर के विरुद्ध सफलता की कुंजी हिया गांठ का शीघ्र पहचान |
गांठ जितनी छोटी होगी , उसके उपचार की संभावना उतनी अधिक होगी |
आपके स्तन में गांठ की पहचान करने वाला पहला व्यक्ति आप ही होनी चाहिए |
इसलिए यह आवशयक है कि आप अपने स्तन का विधिवत परिक्षण करना सीखें |
स्तनों का स्वयं परिक्षण कब करें
माहवारी समाप्त होने के 3-4 दिन बाद इसे करने का सर्वोतम समय है |
तब आपके स्तनों में न तो सूजन होती है और न ही दर्द |
अगर आपकी माहवारी नियमित नहीं है या वह किसी महीने आती नहीं है तको प्रत्येक माह एक निश्चित तारीख को यह परिक्षण करें |
20 वर्ष से कम आयु से शुरू करके , प्रत्येक महिला को अपने स्तनों का गांठों , मोटापन या अन्य कोई परिवर्तनों के लिए परिक्षण करना चाहिए |
स्तनों का स्वयं परिक्षण कैसे करना चाहिए
स्वयं स्तन परिक्षण स्नान करे समय भी किया जा सकता है |
साबुन युक्त हाथ त्वचा पर सरलता से फिसलता है और स्तन के स्पर्श को महसूस करना काफी आसान हो जाता है |
अगर आप अपने स्तनों का नियमित रूप से स्वयं परीक्षण करती हैं तो आप उनमें होने वाले किसी परिवर्तन या नई गांठों को पहचान सकेंगी |
प्रतिमास आपकी माहवारी के पांचवे या छठे दिन स्तनों को स्वयं परिक्षण करना काफी उपयोगी होता है |
रजोनिवृति महिलाओं को मॉस में एक बार , किसी निश्चित सुविधाजनक समय पर स्तनों का स्वयं परिक्षण करना चाहिए |
मेमोग्राम नामक एक विशेष प्रकार के एक्स-रे से स्तनों ही गांठ को जल्दी ही तभी पहचाना जा सकता है जब वे छोटी व हानिरहित होती हैं |
लेकिन मोनोग्राम काफी महंगे तथा हर स्थान पर उपलब्ध नहीं होते हैं |
इसके अतिरिक्त , इनसे यह भी पता नहीं चलता है कि कोई गांठ कैंसर वाली है या नहीं |
स्तन कैंसर के निदान का एकमात्र विश्वसनीय तरीका है गांठ की बायोप्सी कराना |
इसके लिए शल्य चिकित्सक गांठ के एक भाग को या उसे चाकू या सुई द्वारा पूर्णतया निकल देता है और इसे कैंसर के परिक्षण के लीये प्रयोगशाला में भेज दिया जाता है |
स्तन कैंसर का उपचार उसकी अवस्था तथा आपके क्षेत्र में उपलब्ध सुविधाओं पर निर्भर करता है |
अगर गांठ छोटी है और इसकी शीघ्र पहचान हो जाती है तो केवल उसी को शल्यचिकित्सा द्वारा निकालना ही पर्याप्त हो सकता है |
लेकिन स्तन कैंसर के कुछ मामलों में पुरे स्तन को ऑपरेशन द्वार निकालने की आवशयकता पड़ सकती है |
कभी-कभी डॉक्टर्स दवाइयां तथा विकिरण चिकित्सा का भी प्रयोग करते हैं |
स्तन कैंसर की रोकथाम के बारे में किसी को भी पूरी तरह से पता नहीं है |
लेकिन यह अवश्य पता है कि इस कैंसर की शीघ्र पहचान व उपचार से इसके ठीक होने की संभावना काफी अच्छी हो जाती है |
कुछ महिलाओं में यह फिर से नहीं होता है परंतु कुछ में यह कुछ वर्षों के बाद फिर से हो सकता है |
यह उसी स्तन में , दुसरे स्तन में या शरीर के अन्य भागों में प्रकट हो सकता है |
ये द्रव से भरी हुई वे “ थैलियों “ जैसे पुटियां ( सिस्ट्स ) है जो महिला के अंडाशयों में हो जाती है |
ये केवल प्रजनन काल ( किशोरावस्था तथा रजोनिवृति के बीच के समय ) में ही होती है |
सस्ते के कारण पेट के निचले भाग में दर्द तथा अनियमित माहवारी हो सकती है लेकिन अकसर ही महिलाओं को इनके बारे में तब पता चलता है जब स्वास्थ्य कर्मचारी उनका पेल्विक ( आंतरिक ) परिक्षण करता है |
अधिकतर सिस्ट्स कुछ ही महीनों तक रहती है और अपने आप ही ठीक हो जाती है लेकिन इनमें से कुछके बहुत बड़ी हो सकती है और उनको शल्य चिकित्सा के द्वारा निकालना आवशयक हो जाता है |
अगर आपको दर्द बहतु अधिक है तो तुरंत किसी स्वास्थ्यकर्मी से संपर्क करें |
अंडाशयों का कैंसर अधिक होने वाली बीमारी नहीं है |
इसके कोई खतरे के लक्षण भी नहीं होते हैं लेकिन स्वास्थ्यकर्मी को पेल्विक परिक्षण करते समय यह महसूस हो सकता है कि अंडाशय सामान्य से बड़े आकार के हैं |
इसके उपचार के लिए शल्य चिकित्सा , दवाइयां तथा विकिरण चिकित्सा प्रयोग की जाती है लेकिन उपचार काफी कठिन होता है |
फेफड़ों का कैंसर एक बढ़ती हुई समस्या है जो प्राय : तंबाकू के धुम्रपान से होती है |
यह पुरुषों में अधिक होती है क्योंकि वे महिलाओं की अपेक्षा अधिक घूम्रपान करते हैं |
लेकिन आजकल चूँकि अनके महिलाओं पुरुषों के बरबर धुम्रपान करती हैं , इसलिए उन्हें भी यह कैंसर अधिक होने लगा है |
कुछ देशों में आजकल फेफड़ों के कैंसर से मरने वाली लड़कियों व महिलाओं की संख्या में वृधि हो रही है , इसलिए फेफड़ों के कैंसर से पीड़ित महिलाओं की संख्या और भी बढेगी |
आम तौर पर फेफड़ों का कैंसर 40 वर्ष से कम आयु के लोगों को नहीं होता है |
अगर कोई महिला घुम्रापन करना छोड़ देती है तो उसे फेफड़ों के कैंसर का खातर कम हो जाता है |
फेफड़ों के कैंसर का खतरा कम हो जाता है |
फेफड़ों के कैंसर के लक्षण ( खांसी , बलगम के साथ खून आना , वजन में गिरावट , सांस लेने में कठिनाई ) तब प्रकट होते हैं जब यह काफी बढ़ चूका होता है अरु इसका उपचार कठिन हो जाता है |
इसके उपचार के लिए शल्यचिकित्सा , दवाइयां व विकिरण सभी प्रयोग की जाती है |
मुख व गले के कैंसर धुम्रपान व तंबाकू चबाने से हो सकते हैं|
अगर आप धुम्रपान करते हैं या तंबाकू चबाते हैं और आपके मुख में न भरने वाले जख्म है या फिर आपना मुहं पूरी तरह से नहीं खोल सकते हैं तो तुरंत डाक्टरी सलाह लें|
हेपेटाइटिस-बी नामक जिगर के संक्रमण से पीड़ित कुछ लोगों को कई वर्षों के बाद यह कैंसर हो सकता है |
इसके लक्षणों में पेट का फूलना तथा समान्य कमजोरी सम्मिलित हैं |
अगर आपको लगता है कि आपको जिगर का कैंसर हो सकता है तो किस स्वास्थ्यकर्मी से संपर्क करें |
हेपेटाइटिस-बी की सुरक्षित यौन व्यवहार अपनाने तथा टीकाकरण से रोकथाम की जा सकती है |
शिशुओं की हेपेटाइटिस-बी से रक्षा के लिए जन्म पर ही टिका लगवा देना चाहिए |
वयस्कों को यह टिका किसी भी आयु पर लगवाया जा सकता है |
यह 40 वर्ष से अधिक आयु के पुरुषों व महिलाओं को हो सकता है |
अकसर ही अधिक बढ़ जाने की अवस्था तक इसके कोई लक्षण नहीं होते हैं |
शल्यचिकित्सा ही इसका एकमात्र उपचार है और यह हमेशा नहीं होती है |
अनके प्रकार के कैंसरों का उपचार संभव है जबकि अन्य का उपचार संभव नहीं होता है –विशेषत : अगर वे शरीर के अन्य अंगों में फैल चुके हों |
इसके आलावा , कैंसर का उपचार करने वाले अस्पताल प्राय : बड़ी दूर , बड़े शहरों में होते हैं और उपचार भी काफी महंगा होता है |
कभी-कभी जब कैंसर की पहचान देर से होती है तो यह असाध्य ( लाइलाज ) हो चूका होता है |
ऐसी स्थिति में शायद अपने परिवारजनों की देखरेख में घर पर रहना ही सर्वोतम है |
यह समय बहुत कठिन हो सकता है |
ऐसे में जिनता हो सके , ठीक से भोजन करें और पर्याप्त आराम करें |
दर्द , चिंता तथा नींद की समस्याओं के लिए दवाइयां लेकर आप काफी राहत पा सकते हैं |
अपने किसी नजदीकी व्यक्ति से बातचीत करके आप अपने आपको अन्तकाल के लिए तैयार कर सकते हैं , अपने बाद आपके परिवार के भविष्य की योजना बना सकते हैं |
कैंसर से होने वाली अनेक अनावश्यक मौतों को रोका जा सकता है |
अगर अनेक कैंसरों का शीघ्र निदान व उपचार हो जाए तो कैंसर से होने वाली अनके अनावश्यक मौतों को रोका जा सकता है |
इसे संभव करने के लिए , महिलाओं तथा पुरुषों को यह सब करने के लिए संगठित करें :
जब समुदाय में अधिकांश व्यक्ति कैंसर उत्पन्न करने वाले पदार्थों के विषय में जानकार होंगे तो संभवत : वे उनसे अधिक बच सकेंगे |
ऐसा होने से अनके प्रकार के कैंसर को शुरू होने से रोका जा सकता है |
अपने समुदाय में लोगों को यह समझने में सहायता कीजिए कि अगर वे धुम्रपान तथा तंबाकू से बचें और महिलाएं अपने आप की यौन संचारित रोगों से रक्षा कर सकें तो कैंसर से होने वाली अनेक अनावश्यक मौतों को रोक सकते हैं |
एक मानव शरीर की कल्पना कीजिये जिसकी दोनों बाहें फैली हुई हैं और हर फैली हुई बांह के हाथ में एक गोलाकार पिंड है|
गर्भाशय , डिम्ब नलिकाएं ( जिनके लिए डिम्बनाल का शब्द भी प्रयोग किया जाता है ) और डिम्ब ग्रंथियाँ इस आकृति से मिलती जुलती दिखाई देंगी|
शरीर के अंदर यह अंग एक छोटा सा स्थान घेरते हैं|
यह स्थान पेट के निचले भाग में होता है|
शरीर विज्ञान की भाषा में इस श्रोणि कहते हैं|
साधारण बोल चाल की हिंदी में इसे कोख या पेडू कहा जाता है|
स्त्री गर्भवती न हो तो यह सारे अंग ( जो एक छोटे से तंत्र का हिस्सा हैं ) छिपे रहते हैं|
गर्भ की अवस्था में गर्भाशय विकसित होकर बढ़ जाता है|
प्रसव के बाद सिकुड़ कर यह फिर अपने सामान्य आकार का हो जाता है|
अन्दर से खोखला और लाल रंग का यह अंग अर्थात गर्भाशय एक ऐसे पपीते जैसा होता है जिसमें बीज न हों|
गर्भाशय को आम बोल चाल की भाषा में बच्चेदानी कहते हैं|
अपने सामान्य रूप में में यह एक स्त्री की मुठठी के बराबर होता है|
इसे आप एक उल्टी नाश्पाती जैसा भी समझ सकते हैं|
इसका मुख नीचे की ओर होता हैं जिसे गर्भाशय ग्रीवा कहते हैं|
जिस स्त्री को बच्चा हो चुका हो उसके गर्भाशय के द्वार में केवल छोटी ऊँगली डाली जा सकती है|
कुंवारी कन्या में यह केवल पिन की नोक जैसा होता है|
गर्भाशय की बाहरी दीवारें मांसपेशियों से बनी होती हैं|
प्रसव के समय यह सिकुड़ती और बच्चे को भींचती हैं|
इसके कारण स्त्री को प्रसव पीड़ा होती है|
पपीते की भांति बाहरी दीवारों के अलावा गर्भाशय में अन्दर एक मुलायम लाल झिल्ली होती हैं|
मासिक धर्म के दौरान यह झिल्ली खून के साथ बाहर आ जाता है|
अगले डिम्ब के बनने तक ( अर्थात लगभग एक माह के समय में ) यह झिल्ली भी दुबारा तैयार हो जाती है|
गर्भाशय के दोनों ओर एक-एक डिम्ब नलिका होती है जिसकी तुलना फैली हुई बाँहों से की गई थी|
नलिकाओं के सिरों पर एक टोकरी जैसी रचना होती है जिसमें कई उँगलियाँ निकली हुई होती हैं|
यह उँगलियाँ बहुत धीरे-धीरे करके डिम्ब ग्रंथि से डिम्ब ग्रहण करती हैं|
डिम्ब , डिम्ब नलिका द्वारा गर्भाशय में पहुँचता है|
अगर रास्ते में इसे पुरुष का शुक्राणु मिल जाए तो स्त्री को गर्भ ठहर जाता है|
परिवार नियोजन के आप्रेशन में डिम्ब नलिकाओं को काट कर बांध दिया जाता है|
इस स्थिति में डिम्ब गर्भाशय में प्रवेश नहीं कर सकता और महिला गर्भवती नही हो पाती है|
डिम्ब नाल के टोकरी जैसी भाग के पास डिम्ब ग्रंथि होती है|
चूँकि डिम्ब नलिकाएं दो होती है इसलिए डिम्ब ग्रंथियाँ भी दो होती हैं|
प्रत्येक डिम्ब ग्रंथि में बहुत सी बीज कोशिकाएं होती हैं|
हर महीने इनमें से एक कोशिका परिपक्व होती है और एक बीज की भांति आगे बढ़ने के लिए छोड़ दी जाती है|
इस प्रक्रिया को डिम्ब उत्सर्ग कहते हैं|
जिस ओर का बीज परिक्व होता है उस ओर की नलिका की उँगलियाँ उसे समेट लेती हैं|
बीज ग्रंथियों का आकार शीशे की गोलियों जितनी होता है|
डिम्ब ग्रंथियाँ स्त्रियों के विशेष हार्मोन ऐसे रसायनिक द्रव्य हैं जो शारीर पर तरह-तरह से प्रभाव डालते हैं|
इनमें से ई ( ईस्ट्रोजेन ) एवं पी ( प्रोजेस्टेरोन ) हार्मोन मासिक धर्म का कारण बनते हैं|
मासिक धर्म के आरंभ होने पर एक बालिका स्त्री में परिवर्तित हो जाती है|
इस सारे घटना चक्र में बीज ग्रंथियाँ मुख्य भूमिका निभाती है|
ई एवं पी नामक हार्मोन इन्हीं ग्रंथियों में बनते व बाहर निकलते हैं|
हमारे मष्तिष्क में पिटयुटरी नाम की एक नन्हीं सी ग्रंथि है जो शरीर की दूसरी ग्रंथियों के स्राव को नियंत्रित करती है|
इस तरह वास्तविक नियंत्रण पिटयुटरी का ही होता है|
डिम्ब ग्रंथियों से निकलने वाले ई और पी हार्मोनों की मात्रा शरीर में कम व अधिक होती रहती है|
गर्भाशय में इसी के अनुसार प्रतिक्रिया होती है जो मासिक धर्म के रूप में प्रकट होती है|
जब कोई लड़की मासिक धर्म की उम्र को पहुँचती है तो इसके मष्तिष्क में स्थित पिटयुटरी ग्रंथि उसकी डिम्ब ग्रंथियों को रसायनिक संकेत भेजती है|
इन संकेतों के मिलने पर डिम्ब ग्रंथियाँ ई हार्मोन को रक्त में भेजती हैं|
यह हार्मोन शरीर में कई परिवर्तन पैदा करते हैं|
इनका मुख्य प्रभाव गर्भाशय पर पड़ता है|
इसके द्वारा गर्भाशय के भीतर एक झिल्ली का अस्तर तैयार होता है|
इसको आप यूँ समझिए जैसे वर्षा से पहले बीज बोने के लिए जमींन तैयार की जाए|
यह प्रतिक्रिया पहले दो हफ्तों तक होती है|
ई हार्मोन के कुछ गौण प्रभाव भी होते हैं जैसे स्तनों का भारी होना , शरीर में चर्बी बनना और शरीर में कुछ नमक व पानी का इकट्ठा होना|
इसके अलावा बगल और गुप्तांग के आस पास बालों का उगना भी ई हार्मोन के प्रभाव के कारण ही होता है|
यह हामोन इन स्थानों पर बाल उगता है और चेहरे पर बाल उगने से रोकता है|
इसलिए स्त्रियों के चेहरे पर दाढ़ी मूंछे नहीं पाई जाती |
दस दिन बाद शरीर में ई हार्मोन का स्तर गिरने लगता और पी का स्तर बढ़ने लगता है|
पी गर्भाशय गर्भित डिम्ब को अपने अन्दर रखने के लिए पूरी तरह तैयार हो जाता है|
अगर इस दौरान स्त्री का डिम्ब गर्भित नहीं होता है तो वह बेकार हो जाती है|
समय चक्र पूरा हो जाने पर गर्भाशय में जो झिल्ली तैयार हुई थी वह उखड़ने लगती है|
उसके साथ कुछ खून भी बाहर आता है|
यह 2 से 4 दिनों तक आता रहता है|
यही माहवारी है|
इसके समाप्त होने पर ई हार्मोन फिर सक्रिय हो जाता और अगले चक्र की तैयारी करने लगता है|
चक्र 28 दिन का होता है|
मासिक धर्म या माहवारी 12 से 15 वर्ष की उम्र में आरंभ होती है|
स्त्री गर्भवती हो तो यह माहवारी गर्भ के पूरे 9 महीनों तक रुक जाती है|
45-50 की उम्र के बीच यह धीरे-धीरे बंद हो जाती है|
इसलिए स्त्री के लिए गर्भवती होने और बच्चे पैदा करने की उम्र 15 से 45 के बीच है|
ऊपर 28 दिन के जिस चक्र का वर्णन किया गया है उसके बीच में किसी समय स्त्री का डिम्ब बाहर आता है|
इसका जीवन 48 घंटों का होता है|
पुरुष के शुक्राणु या बीज का जीवन काल भी 24 से 48 घंटें है|
हर माहवारी चक्र में डिम्ब के बाहर आने की तिथि 1 से तीन दिन के बीच हो सकती है|
इसलिए गर्भधारण करने का संभावित समय मासिक चक्र के बीच 4 से 6 दिन का होता है|
नियोजन के प्राकृतिक तरीकों की भाषा में इसे असुरक्षित समय कहा जाता है|
इस समय स्त्री के गर्भवती होने की पूरी संभावना होती है|
प्रजनन क्षमता की जाँच के लिए योनि स्राव की जाँच भी की जा सकती है|
स्त्री स्वयं उसे दो उँगलियों की बीच लेकर देख सकती है|
यदि ऊँगली अलग करने पर वह साफ और धागे की तरह खींचता दिखाई दे तो गर्भ धारण करने के लिए यह समय उपयुक्त है|
दूसरे समय में जिसमें जनन क्षमता नहीं है , और जिसे सुरक्षित कहा जाता है , डिम्ब गर्भ धारण करने के लिए तैयार नहीं होता|
माहवारी आंरभ होने के पहले व बाद के 8 -10 दिन आम तौर पर सुरक्षित रहते हैं|
इन दिनों में योनि स्राव गाढ़ा , सफेद व अपारदर्शी हो जाता है|
खींचने पर इसमें धागा नहीं बनता|
डिम्ब ग्रंथि से डिम्ब बाहर आने की प्रक्रिया डिम्ब उत्सर्ग कहलाती है|
इस समय स्त्री के शरीर में कुछ बदलाव आते हैं|
इन पर ध्यान दिया जाए तो अनुमान लगाना संभव हो सकता है कि डिम्ब किस दिन बहर आ रहा है|
यह बदलाव कुछ इस प्रकार हैं :
आम तौर पर रक्तस्राव आरंभ होने के दिन को माहवारी का आरंभ माना जाता है|
आम तौर पर माहवारी का खून पहले कुछ धब्बों के रूप में बाहर आता है|
फिर इसकी मात्रा बढ़ जाती है|
अब महिला को कपड़े की गद्दी लेने की आवश्यकता होती है|
दूसरे या तीसरे दिन से रक्तस्राव में कमी आने लगती है|
अगले एक या दो दिन में यह समाप्त हो जाता है|
तरह रक्त २ से 5 दिन तक जारी रह सकता है|
अलग –अलग स्त्रियों में रक्त की मात्रा अलग-अलग हो सकती है|
यदि हम इसे गद्दी बदलने के अनुसार नापें तो 24 घंटों में 1 से 3 गद्दियाँ बदली जा सकती हैं|
मासिक धर्म की य भिन्नता सामान्य है|
माहवारी के रक्त को सोखने और स्वयं को साफ रखने के लिए स्त्रियाँ कई तरीके अपनाती हैं|
उनमें से कुछ इस प्रकार है|
माहवारी के दौरान सबसे महत्वपूर्ण है सफाई|
धुले तथा धुप में सुखाये हुए सूती कपडे को कई तहों में मोड़ कर इस्तेमाल करना रक्त को सोखने के लिए काफी है|
यह कपडा साफ न हो तो कीटाणुओं को पनपने का अवसर मिल सकता है|
रक्तस्राव के दिनों में गुप्तांगों के आस पास की जगह कीटाणुओं को खूब पोषण देती है|
साफ रहने के लिए महिला को चाहिए कि वह गुप्तांग और आस-पास के स्थान को दिन में कई बार धो|
माहवारी के दौरान रोज नहाने से कोई नुकसान नहीं होता|
इसलिए नियमित रूप से नहाना चाहिए|
हाँ|
विशेषकर वैसी महिलाओं का जिनका गर्भ डेढ़ महीने का या अंतिम मासिक धर्म के पहले दिन से 49वें दिन तक 7यानि सप्ताह तक तक का हो|
दवा सम्बन्धित गर्भपात में दो प्रकार की दवाओं का इस्तेमाल होता है|
इस प्रकिया में जाँच के बाद पहली दवा ( मिफी ) खाने के लिए दी जाती है|
पहली दवा के दो दिन एक बाद दूसरी दवा ( मिसो ) दी जाती है|
दूसरी गोली खाई जा सकती है अथवा योनि में रखी जा सकती है|
ये दोनों ही दवा बाजार में उपलब्ध है|
परन्तु किसी प्रसूति विशेषज्ञ या अनुभवी डॉक्टर के निर्देश पर ही इन्हें खरीदा जा सकता है|
पहली दवा गर्भ के अंदर की भ्रूण को हटाने का काम करती है जबकि दूसरी दवा गर्भाशय का मुहं खोलता है तथा भ्रूण निकलने में सहयता करता है|
यदि कोई महिला दवा से गर्भपात कराना चाहती हो तो उसे तथा उसके साथी को इसकी पूरी प्रक्रिया पर परामर्श दिया जान चाहिए|
उन्हें निम्नलिखित बिदुओं पर जानकारी अवश्य दें : -
नोट : उपर्युक्त बातों पर जानकारी देने के बाद यह सुनिश्चित कर लें कि महिला एवं उनके पति ने इन बातों को समझा या नहीं क्योकिं एक बार दवा द्वारा प्रकिया शुरू करने के बाद गर्भपात का पूरा होना या करवाना अत्यंत आवश्यक है|
यदि बच्चा बढता रहा तो उसमें जन्मजात विकृति की पूरी संभावना रहती है|
यदि महिला उपर्युक्त बातों को समझ न पा रही हो या इमरजेन्सी में शल्य विधि के लिए तैयार न हो तो दवा न दें |
स्त्री के प्रजनन तंत्र को हम दो भागों में बाँट सकते हैं एक बाहरी और दूसरा अंदरूनी|
गुप्तांग ( जिसे भग भी कहा जाता है ) और योनि , स्त्री के प्रजनन तंत्र का बाहरी भाग बनाते हैं|
इसे स्त्री शीशे की सहायता से स्वयं भी देख सकती है|
भग में मौजूद अंदरूनी और बाहरी तहें ( भगोष्टि ) योनि द्वार की सुरक्षा का काम करती हैं|
कुवांरी स्त्री में एक पतली झिल्ली योनि द्वार को बंद रखती है|
संभोग , चोग लगने या कुछ और कारणों से यह झिल्ली नष्ट हो जाती है|
झिल्ली नष्ट हो जाने पर योनि द्वार खुल जाता है|
भग के अंदरूनी ओष्टों पर एक घुण्डी जैसा छोटा सा पिंड होता है|
उतकों से बना या पिंग भग शिशन ( क्लाइटोरिस ) कहलाता है और योनि छिद्र की सीध में होता है|
भग शिशन में उत्तेजित होने की क्षमता होती है|
सहवास के समय या स्त्री में कामोत्तेजना पैदा करता है|
इसके ठीक नीचे पेशाब की नली का द्वार होता है और इसके ठीक नीचे योनि छिद्र|
अंदरूनी भगोष्ट के अंदर कई ग्रंथियाँ होती हैं जिनसे एक प्रकार का तरल पदार्थ निकलता है|
यह योनि को चिकना बनाता है|
इनमें से दो ग्रंथियाँ कुछ बड़ी होती हैं|
यह बार्थोलिन ग्रंथियाँ कहलाती है|
इनमें संक्रमण हो जाए तो यह फूल कर दुखने लगती हैं|
योनि एक रास्ता है जो बाहरी गुप्तांग ( भग ) से जनन तंत्र के अंदरूनी अंगों की ओर जाता है|
इस रास्ते में पर्याप्त जगह होती है|
संभोग के समय पुरुष का जनन अंग ( शिशन ) इसी में प्रवेश करता है|
उस योनि मार्ग की लचीली दीवारों की पकड़ होती है|
प्रसव के समय बच्चा भी योनि मार्ग से ही बाहर आता है|
इसलिए इसे जनन मार्ग भी कहते हैं|
किसी महिला की अंदरूनी जाँच करते समय डॉक्टर योनि में स्पेकुलम ( जाँच करने का औजार ) डालते हैं|
इससे उन्हें अंदर की स्थिति देखने में आसानी होती है|
स्पेकुलम द्वारा जाँच से अंदरूनी अंग जिस प्रकार दिखाई देते हैं उसे चित्र में देखा जा सकता है|
एक बड़ी घुण्डी के आकार की रचना दरअसल गर्भाशय का मुख है|
इसे स्त्री के अंदरूनी जनन तंत्र का द्वार कह सकते हैं|
45 से 50 वर्ष की आयु होने पर माहवारी स्वाभाविक रूप से बंद हो जाती है|
इसे रजोनिवृत्ति कहते हैं|
पहले रक्त कुछ कम होता है और अनियमित भी हो जाता है|
इसके बाद धीरे-धीरे एक समय ऐसा आता है कि उह पूर्ण रूप से बंद हो जाता है|
माहवारी बंद इसलिए होती है कि अब डिम्ब ग्रंथियों से डिम्ब उत्सर्ग होना बंद हो जाता है|
हार्मोनों का स्राव भी कम हो जाता है|
डिम्ब ग्रंथियों से डिम्ब उत्सर्ग नहीं होता इसलिए महिला गर्भवती नहीं हो सकती |
ई और पी हार्मोनों का स्तर गिरने लगता है|
परन्तु ई की कुछ मात्रा बनी रहती है|
इसी के कारण महिलाओं का मीठा स्वर , चहरे पर बालों का न होना , स्तनों और नितम्बों की गोलाई जैसे गुण बने रहते हैं|
रजोनिवृत्ति के समय अक्सर महिलाओं को कोई कष्ट नहीं होता|
कुछ साधारण समस्याएँ सामने आती हैं जिनमें थकन , मायूसी और चिड़चिड़ापन शामिल हैं|
कुछ दिनों बाद यह अपने आप दूर हो जाती हैं|
इन दिनों महिला के पति और दूसरे परिवार जनों को उस समझना और सहारा देना चाहिए|
महिला और उसके परिवार को समझाइए कि यह समस्याएँ स्वाभाविक हैं और जल्द ही दूर हो जाएँगी|
परन्तु कुछ स्त्रियों को कुछ असमान्य कष्ट हो सकते हैं|
उदाहरण के तौर पर अत्यधिक पसीना आना , एकाएक गर्मी लगना , ह्रदय की धड़कन बढ़ जाना , छाती में दर्द , हाथ पैरों का सुन्न होना , झुनझुनी , संभोग की बढ़ी हुई इच्छा , वजन बढना , कान बजना , पेट में गैस , कब्ज आदि|
यह कष्ट भी कुछ महीनों बाद दूर हो जाते हैं|
अगर महिला इनके लिए डॉक्टर की सलाह चाहती है तो उसे सूर्या क्लिनिक भेज दीजिए|
कुछ महिलाओं को दो माहवारी के बीच के समय में खून जा सकता है|
रजोनिवृत्ति के बाद भी रक्तस्राव हो सकता है|
इसे अनदेखी न करें और गंभीरतापूर्वक लें|
रक्तस्राव किसी गंभीर बीमारी का लक्षण हो सकता है इसलिए महिला को जल्दी से जल्दी सूर्या क्लिनिक भेज कर डॉक्टरी सलाह दिलवाएं|
गर्भ के किसी भी महीने में खून जाना ( प्रसव का समय आ जाने की स्थिति को छोड़ कर ) एक गंभीर समस्या है|
गर्भ के 28 सप्ताह के अन्द्र्ट होने वाला रक्तस्राव गर्भपात का सूचक होता है|
यदि 28 सप्ताह के बाद रक्तस्राव हो तो यह आंवल के गलत स्थान पर होने या किसी आघात के कारण पाने स्थान से अलग हो जाने के कारण हो सकता है|
इस स्थिति में महिला को तुरंत सूर्या क्लिनिक भेज दें|
कुंवारी कन्या में योनि या योनि के अंदर की झिल्ली को संभोग के कारण आघात पहुँचने से खून जारी हो सकता है|
योनि की झिल्ली फटने से होने वाला रक्तस्राव कोई गंभीर समस्या नहीं है|
यह स्वयं जल्द ही रुक जाता है|
इस कारण यह होता है कि यह झिल्ली बहुत पतली होती है जो पहले संभोग से नष्ट हो जाती है|
कभी-कभी यह खेल कूद या किसी और प्रकार की चोट से भी फट सकती है|
साइकिल चलाना , टट्टू की सवारी करना या कोई भारी मेहनत का काम कारण बन सकता है|
इसलिए झिल्ली का न होना कन्या के कुंवारी न होने का सबूत नहीं हो|
जबरदस्ती संभोग करने से चाहे वह पत्नी के साथ हो या किसी और स्त्री के साथ , योनि को आघात पहुँच सकता है|
इससे भारी रक्तस्राव हो सकता है|
बलात्कार से योनि को चोट पहुँचाना बहुत आम है इसलिए कि बलात्कार स्त्री की मर्जी के खिलाफ होता है|
पुरुष इसके लिए बलपूर्वक उसके शरीर में प्रवेश करता है|
ऐसी किसी भी स्थिति में महिला को तुरन्त निकट के किसी सरकारी अस्पताल भेजें|
महिलाओं को प्रायः अपनी जनन क्षमता का एहसास हो जाता है|
अगर उन्हें समझाया जाए तो वह उसे अच्छी तरह व्यक्त कर सकती हैं|
ग्रामीण स्वास्थ्यकर्मी को चाहिए कि वह महिलाओं की समझाएँ कि वह अपने मासिक धर्म को उसके विभिन्न चरणों में ध्यान से देखें|
योनि स्राव और शलेष्मा ( कफ के समान चिपचिपा पदार्थ ) को वह ऊँगली और अंगूठे के बीच लेकर उसकी जाँच कर सकती हैं|
महिला स्वास्थ्यकर्मी को चाहिए कि वह उन्हें निम्नलिखित सुझाव देकर योनि स्राव की जाँच करना सिखाएँ|
महिलाओं को माहवारी का रक्तस्राव सोखने के लिए कपड़े या रुई की आवश्यकता होती है|
इनकी गद्दियाँ घर पर बनाई जा सकती हैं|
इनको इस्तेमाल करने से कपड़े ख़राब नहीं होते|
उनको घर से बाहर निकलने में कोई परेशानी नहीं होतो|
गद्दी इस्तेमाल करने से योनि तथा त्वचा के रोगों से भी बचाव होता है|
घर पर गद्दी तैयार करने के लिए रुई और साफ सूती कपड़े की जरूरत होती है|
कुछ लड़कियों को सोलह वर्ष की उम्र तक मासिक धर्म नहीं होता।
इसके लिए उन्हें सूर्या क्लिनिक भेज कर डॉक्टरी सलाह दिलवानी चाहिए।
हो सकता है उसके शरीर के अंदर ही कहीं यह खून इकट्ठा हो रहा हो।
यह भी हो सकता है कि उसके जनन-अंगों या हार्मोन- ग्रंथियों में कुछ दोष हो।
कुछ लड़कियों में माहवारी जल्दी आरंभ हो जाती है , कभी-कभी तो केवल 9-10 साल की उम्र में ही।
इससे कोई स्वास्थ्य समस्या नहीं पैदा होती लेकिन इस उम्र की लड़कियों को माहवारी की पूरी जानकारी देना जरुरी है।
उसे डिम्ब उत्सर्ग और लिग उत्पीडन होने पर गर्भ ठहरने के खतरे से अवगत करा देना चाहिए।
माहवारी आरंभ हो जाने पर कद बढ़ना कम हो जाता है।
संतुलित भोजन और व्यायाम से कद कुछ बढ़ सकता है।
खून की कमी से बचाने के लिए भी संतुलित भोजन जरुरी है।
औसत माहवारी चक्र 28 से 29 दिन तक का होता है।
इसकी गणना माहवारी शुरु होने के पहले दिन से अगली माहवारी शुरु होने से एक दिन पहले से की जाती है।
कुछ महिलाओं का चक्र काफी छोटा होता है , जो केवल 21 दिनों तक चलता है।
वहीं , कुछ का माहवारी चक्र 35 दिनों तक लंबा भी होता है।
हर महीने मासिक चक्र की अवधि का घटना या बढ़ना भी आम बात है।
एक माहवारी से दूसरी माहवारी के बीच योनि से दूधिया सफेद स्त्राव होना सामान्य है।
मासिक चक्र के दौरान हॉर्मोन का स्तर बढ़ने और घटने पर स्त्राव के गाढ़ेपन में बदलाव होता रहता है।
जब आपकी उम्र बढ़ती है और आप रजोनिवृत्ति ( मेनोपॉज ) के आसपास पहुंच जाती है , तो हो सकता है आप अपने माहवारी चक्र की अवधि में बदलाव पाएं।
उम्र बढ़ने के साथ आपका मासिक चक्र घटने लग जाता है।
रजोनिवृत्ति जितनी करीब आती जाती है , आपके मासिक चक्र में उतने अधिक बदलाव देखने को मिल सकते हैं।
हो सकता है आपकी माहवारी में कई महीनों की देरी होने लगे या फिर यह दो या तीन हफ्तों बाद ही आने लगे।
अगर , आपकी उम्र 40 साल से कम है और एक माहवारी से दूसरी माहवारी के बीच में लंबा अंतराल आ रहा है , या फिर लगता है कि माहवारी पूरी तरह बंद हो गई है , तो अपनी डॉक्टर से मिलें।
वे आपको कुछ खून की जांचें करवाने के लिए कह सकती हैं।
अगर , आपको मासिक चक्र के बीच में या संभोग के बाद रक्तस्त्राव हो , तो भी अपनी डॉक्टर को दिखाएं।
कुछ गर्भनिरोधन के तरीकों जैसे कि हॉर्मोन इंजेक्शन और अंतर्गर्भाशयी उपकरण आदि के इस्तेमाल से अनियमित रक्तस्त्राव हो सकता है।
मगर , यदि आप ऐसे उपायों का प्रयोग नहीं करती हैं , तो अपनी जांच करवा लेना ही बेहतर है।
कुछ महिलाओं की दो मावारियों के बीच का समय कम होता है।
21 दिन से कम समय में दुबारा रक्तस्राव हो और नियमित रूप से ऐसा होता रहे तो उसे छोटा चक्र कहते हैं।
स्त्री के शरीर में डिम्ब का उत्सर्ग सामान्य रूप से होता है और उसकी प्रजनन क्षमता भी सामान्य रहती है।
एन स्त्रियों में डिम्ब उत्सर्ग का समय जानने के लिए अगली माहवारी की अपेक्षित तिथि से 12 दिन पहले की तिथि निकालिए।
( उदाहरण के तौर पर अगर अगली माहवारी 24 तारीख को आने की उम्मीद है तो डिम्ब 12 तारीख को बाहर आने की संभावना होगी ) कुछ महिलाओं में माहवारी आरंभ होने के एक-दो सालों तक मासिक चक्र छोटा होता है परन्तु धीरे-धीरे सामान्य हो जाता है।
कुछ स्त्रियों , विशेषकर उन कम उम्र की लड़कियों का जिन्हें हाल में माहवारी आरंभ हुई है , मासिक चक्र लम्बा हो सकता है।
अगर दो माहवारियों के 45 दिन से बड़ा अन्तराल हो तो वह लम्बा चक्र कहलाता है।
हो सकता है इन महिलाओं में डिम्ब का उत्सर्ग ही न हो रहा हो।
इन्हें डॉक्टरी सलाह के लिए सूर्या क्लिनिक भेज देना चाहिए।
कुछ महिलाओं को माहवारी के समय बहुत कम खून जाता है।
वह समझती हैं कि इससे उनका गर्भाशय पूरी तरह साफ नहीं हो पाता।
लेकिन माहवारी का समय होने पर कुछ धब्बे आकर रह जाएँ तो कभी-कभी इसका कारण गर्भाशय से बाहर का गर्भ ( एक्टोपिक गर्भ ) भी हो सकता है।
इसकी जाँच के लिए सूर्या क्लिनिक भेजें।
कुछ महिलाओं को माहवारी के दौरान भारी रक्तस्राव होता है।
उन्हें एक दिन में सामान्य से ज्यादा गद्दियाँ बदलने के जरूरत होती है या रक्तस्राव कई दिनों तक जारी रहता है या यह दोनों समस्याएँ साथ होती हैं।
इन स्त्रियों को खून क कमी की शिकायत हो सकती है।
इन्हें सूर्या क्लिनिक की मदद की आवश्यकता है।
उनसे कहिये कि जब माहवारी न हो रही हो उस समय सूर्या क्लिनिक जाएँ।
माहवारी के दौरान जाने पर डॉक्टर उनकी जाँच नहीं कर सकेंगे।
भारी रक्तस्राव कभी-कभी गर्भाशय में गांठ या रसौली के कारण भी हो सकता है।
वैसे प्रायः इस का कारण हार्मोन की गड़बड़ी होती है।
कुछ स्त्रियों का इलाज ई और पी हार्मोन द्वारा हो जाता है परन्तु कुछ में गर्भाशय निकालने की आवश्यकता पड़ सकती है।
महिलाओं की एक बहुत आम समस्या है माहवारी से कुछ दिन पहले तनाव की स्थिति।
यह दो तीन दिनों पहले महसूस होता और रक्तस्राव आरंभ होने पर समाप्त हो जाता है।
इसके लक्षण हैं चिड़चिड़ापन , थकान , बार-बार पेशाब की इच्छा , सिर व पेडू में दर्द , कब्ज , स्तनों में तनाव और कभी –कभी पैरों में सुजन।
यह सभी लक्षण पी हार्मोन के कारण होते हैं जो शरीर में पानी की मात्रा को बढ़ता है।
प्रत्येक महिला से कहिये कि वह पानी और दुसरे पेय जैसे चाय , कॉफी आदि कम ले और खाने में नमक की मात्रा कम कर दे।
प्रायः इससे ही उसकी समस्या दूर हो जाती है।
ईलाज
दर्द निवारक गोलियों से दर्द कम किया जा सकता है।
इन दवाओं को खाली पेट नहीं लेना चाहिए।
दवाओं का सेवन 6 से 8 घंटे में दुबारा किया जा सकता है।
निम्न उपाय भी लाभदायक हो सकते हैं
कुछ महिलाओं की माहवारी के तीन या चार दिन पहले कमर और पेट के निचले हिस्से में दर्द हो जाता है।
यह भी मासिक आरंभ होने पर ठीक हो जाता है।
कभी कभी श्रोणी में सूजन पैदा करने वाली बिमारी इसका कारण हो सकती है।
लेकिन जरुरी नहीं कि ऐसा ही हो।
कारण का पता लगाने के लिए महिला की अंदरूनी जाँच आवश्यक है।
खासकर जब दर्द बहुत ज्यादा हो और बराबर होता रहे।
ईलाज
दर्द निवारक गोलियों से दर्द कम हो जाता है।
कुछ महिलाओं को माहवारी होने पर ऐठन जैसा तेज दर्द होता होता है।
जब तक रक्तस्राव होता है , यह दर्द भी बना रहता है।
आमतौर पर यह समस्या लड़कियों का मासिक धर्म आरंभ होने के दो तीन साल बाद शुरू होती है और पहले बच्चे के जन्म के बाद पूरी तरह समाप्त हो जाती है।
इसका कारण नहीं मालूम हो सका है परन्तु हार्मोनों का असंतुलन एक बड़ा कारण हो सकता है।
ईलाज
दर्द निवारक गोलियाँ दर्द कम करके कष्ट दूर कर सकती हैं।
अगर दवा खाने के बाद भी दर्द होता रहे तो महिला को सूर्या क्लिनिक भेजने की जरूरत है।
निम्न उपाय भी आजमा लेने चाहियें।
इनसे दर्द में कमी हो सकती है।
इसका मतलब है माहवारी का पूर्ण रूप से गायब रहना।
इसमें लड़की को माहवारी होती ही नहीं।
गर्भाशय या डिम्ब ग्रंथियों का पूरी तरह विकसित न होना इसका कारण हो सकता है।
थायराइड या पिट्युट्र्री ग्रंथि के विकार भी या समस्या पैदा कर सकते हैं।
कुछ विरले उदाहरण ऐसे हैं जिनमें महिला हिजड़े जैसी होती है।
चूँकि उसके शरीर में हार्मोनों का चक्र नहीं बनता इस लिए डिम्ब उत्सर्ग भीं नहीं होता।
इसमें महिला को माहवारी आरंभ तो होती है परन्तु कभी पहली बार के बाद और कभी कुछ समस्या बाद बंद हो जाती है।
इसके कुछ कारण इस प्रकार है :
परम्परागत रूप से हमारे देश में माहवारी को अशुद्ध माना जाता है|
कई जगहों पर तो स्त्री को अलग रहने के लिए कहा जाता है|
इस अवधि में वह अछूत बन जाती है|
इस समय उसे लोगों मो छूने , पूजा करने या रसोई में जाने से रोका जाता है|
अलग थलग किये जाने से उसके मन पर बुरा असर पड़ता है|
महिलाओं और लड़कियों के लिए यह रिवाज बड़ा ही असुविधाजनक है|
हमें चाहिए कि लोगों को माहवारी की वास्तविकता बताएं और उन्हें समझाएं कि इसके दौरान स्त्रियों को अलग करने की कोई जरुरत नहीं है|
शरीर की रचना और माहवारी का कारण समझ लेने के बाद इस रूढ़ि को मानने कोई आधार नहीं रह जाता है|
हाँ माहवारी के दिनों में संभोग से बचने का रिवाज ठीक है|
उन दिनों में संभोग करने से संक्रमण का खतरा बढता है|
इसके अलावा खून डिम्ब नालों की ओर जा सकता है|
इसलिए स्त्री को अशुद्ध मानने का विचार त्याग देना चाहिए परन्तु माहवारी हो रही तो स्वास्थ्य सिधान्तों के अंतर्गत संभोग से बचना उचित होगा|
असलियत तो यह है कि हर महीने के शरीर से होने वाला यह रक्तस्राव उसके गर्भाशय को शुद्ध बनाता है|
यह उसकी अंदरूनी झिल्ली के साथ ही गर्भाशय के छोटे मोटे संक्रमण भी साफ कर देता है|
इस तरह संक्रमण के पुराने और असाध्य होने से बचाव हो जाता है|
यहाँ यह याद दिला देना उचित होगा कि गर्भाशय की झिल्ली के गिरने में डिम्बनालों की कोई भूमिका नहीं होती|
इसलिए डिम्बनालों में संक्रमण पुराना होकर गंभीर रूप ले सकता है|
परिवार नियोजन का अर्थ है यह तय करना कि आपके कितने बच्चे हों और कब हों ? अगर आप बच्चे पैदा करने के लिए थोड़ी प्रतीक्षा करना चाहते हैं तो अनके उपलब्ध साधनों में से कोई एक साधन चुन सकते हैं |
इन्हीं साधनों को परिवार नियोजन के साधन , बच्चों के जन्म के बीच अंतर रखने के साधन या गर्भ निरोधक साधन कहते हैं |
प्रतिवर्ष लगभग 5 लाख महिलाएं गर्भधारण , प्रसव , तथा असुरक्षित गर्भपात की समस्याओं के कारण मृत्यु की शिकार हो जाती है |
इनमें अनके मौतों को परिवार नियोजन के द्वारा रोका जा सकता है |
उदहारण के तौर पर , परिवार नियोजन गर्भ धारण के खतरों की रोकथाम कर सकता है जो कि निम्नलिखित हैं :
परिवार नियोजन आपको व आपके साथी को सहवास का अधिक आनंद उठाने में भी सहायता करता है क्योंकि अवांछित गर्भ का भय नहीं रहता है |
कुछ साधनों के अन्य स्वस्थ लाभ भी होते हैं – उदहारण – कंडोम तथा शुक्राणुनाशकों से यौन संचारित रोगों से बचाव रहता है जिसमें एच . आई . वी . /एड्स भी शामिल है |
हार्मोन युक्त साधन महिला की माहवारी में अनियमितता व दर्द में सहायक होते हैं तदापि परिवार नियोजन साधनों की जिम्मेवारी व जोखिम को अपने जीवन काल के विभिन्न समयों में दोनों जीवन साथियों द्वारा उठाना चाहिए |
इस अध्याय में वर्णित सभी परिवार नियोजन साधनों का विश्व में लाखों महिलाओं द्वारा प्रयोग किया जाता है |
वास्तव में ये सभी साधन , गर्भधारण या प्रसव की तुलना में कहीं अधिक सुरक्षित है |
भारत में कुपोषण तथा तपेदिक और मलेरिया जैसे संक्रामक रोगों के कारण गर्भावस्था काफी जोखिमपूर्ण हो जाती है |
परिवार नियोजन साधनों की उपलब्धता , आपातकालीन प्रसव संबंधित सेवाओं तक आसान पहुंच और संक्रामक रोगों के बेहतर प्रबंधन से मातृ मृत्यु दर में बहुत कमी लायी जा सकती है |
उन समुदायों में , जहां निर्धन लोगों को समान अवसर नहीं मिलते हैं या उन्हें डर रहता है कि जमीन , संसाधनों , स्वास्थ्य सेवाओं व सामाजिक लाभों के आभाव में वे और उनके बच्चे जिंदा नहीं रह सकेंगे , वे अधिक बच्चों की चाहत रखते हैं |
ऐसा इसलिए होता है कि सामाजिक सुरक्षा के आभाव में केवल बच्चे ही अपने माता-पिता की वृद्धावस्था में देखभाल करते हैं और काम में उनका हाथ बंटाते हैं |
लड़का पैदा करने के लिए पारिवारिक दबाव के कारण अनके महिलाओं को बार-बार गर्भधारण करने पर मजबूर होना पड़ता है |
इन स्थानों में कम बच्चे पैदा करना एक ऐसा सौभाग्य होता है जो केवल अमीरों को ही प्राप्त हो सकता है |
अन्य महिलाएं बच्चों की संख्या सीमित करना चाह सकती है |
यह प्राय : तब होता है जब महिलाओं को शिक्षित होने तथा आमदनी करने के अवसर मिलते हैं और वे पुरुषों से बराबरी से बात कर सकती हैं |
चाहे महिला कहीं भी रहती हो , अगर बच्चों की संख्या और उनके पैदा होने के समय पर नियंत्रण है तो वह अधिक स्वस्थ रहेगी |
फिर भी , यह निर्णय लेना कि वह परिवार नियोजन का प्रयोग करना चाहती है कि नहीं , उसका अधिकार होना चाहिए क्योंकि उसके शरीर को ही गर्भ का बोझ व बच्चों को पालने –पोसने की जिम्मेदारी सहन करनी पड़ती है |
इसके अलावा , महिला का उसके अपने शरीर पर नियंत्रण के अधिकार का हर समय सम्मान होना चाहिए ताकि उसका यौनिक शोषण व उत्पीडन न हो सके|
अपने पति से परिवार नियोजन के बारे में बात करना
सबसे अच्छा तो यही है कि आप आपके पति दोनों एक साथ मिलकर परिवार नियोजन तथा साधन के प्रयोग के बारे में मिलकर बातचीत करें |
कुछ पुरुष नहीं चाहते हैं कि उनकी पत्नियां परिवार नियोजन का प्रयोग करें क्योंकि उन्हें विभिन्न साधनों के कार्य करने के बारे में अधिक जानकारी नहीं होती है |
पुरुष को अपनी पत्नी के स्वास्थ्य के बारे में चिंता हो सकती है क्योंकि उसने परिवार नियोजन साधनों के “ खतरों ” के बारे में कई बातें सुनी हुई होती है |
उसे यह भी डर हो सकता है कि अगर महिला पिरवार नियोजन साधन का प्रयोग करती है तो हो सकता है कि किसी अन्य पुरुष के साथ भी सहवास करे |
या फिर , वह यह भी सोच सकता है कि अधिक बच्चे पैदा करना “ मर्दानगी ” की निशानी है |
एक और आम धारणा यह भी है कि कंडोम सहवास के आनंद में बाधक होता है या नसबंदी कराने से उनके पौरुष में कमी आ जाएगी|
इस अध्याय में दी गई जानकारी को अपने पति से बांटने का प्रयास करें |
इससे उसे यह समझने में आसानी होगी कि –
अगर आपके पति परिवार नियोजन के इन लाभों के विषय में जानकार भी आपको परिवार नियोजन का साधन नहीं अपनाने देना चाहते हैं तो यह निश्चय आपको करना होगा कि आप फिर भी इसे अपनाना चाहती हैं या नही |
अगर आप ऐसा निर्णय करती है तो आपको ऐसा कोई साधन अपनाना होगा जिसके बारे में आपके पति को पता न चले |
जब आप परिवार नियोजन अपनाने का निर्णय ले लें तो आपको एक गर्भ निरोधक साधन चुनना चाहिए |
उचित निर्णय लेने के लिए पहले आपको विभिन्न साधनों व उनके लाभों व हानियों के बारे में जानना चाहिए |
परिवार नियोजन साधन मुख्यतः 5 प्रकार के होते हैं :
परिवार नियोजन के इन साधनों का वर्णन किया गया है |
जब आप प्रत्येक साधन के बारे में पड़ेंगी तो शायद आपके मन में ये प्रश्न उठ सकते हैं –
इन साधनों के बारे में पढ़कर , आप इनमें से किसी एक को चुनने के लये पृष्ट पर दी गई जानकारी की सहायता ले सकते हैं |
किसी अन्य महिला , अपने साथी या स्वास्थ्यकर्मी से विचार विमर्श करना भी सहायक हो सकता है |
केवल आप ही यह निर्णय ले सकती हैं कि कौन सा साधन आपके लिए सर्वोतम है |
अवरोधक साधन शुक्राणुओं को अंडे तक पहुंचना रोक कर गर्भ की रोकथाम करते हैं |
ये महिला या पुरुष के शरीर में किसी प्रकार के परिवर्तन या दुष्प्रभाव उत्पन्न नहीं करते हैं |
स्तनपान करा रही महिलाओं के लिए भी ये साधन सुरक्षित हैं |
इनमें से अधिकांश साधन एच . आई . वी/ एड्स सहित एस . टी . डी से बचाव करते हैं |
जब कोई महिला गर्भ धारण करना चाहे तो बस वह इस साधन का प्रयोग बंद कर दें |
अवरोधक साधनों में पुरुष के लिए कंडोम , महिलाओं के लिए कंडोम , डायाफ्राम तथा शुक्राणु नाशक शामिल है |
यह रबर की पतली झिल्ली की बनी हुई , लिंग के आकार की एक थैली होती है जिसे पुरुष संभोग के दौरान अपने लिंग पर चढ़ा चढ़ा लेता है |
चूँकि संभोग में निकलने वाले शुक्राणु इस थैली में ही रहते हैं , इसलिए वे महिला के शरीर में प्रवेश नहीं कर पाते हैं|
कंडोम को अगर शुक्राणु क्रीम के साथ प्रयोग किया जाए तो उनकी प्रभावशाली सर्वोतम होती है लैटेक्स के बने कंडोम एस . टी . डी व एच . आई . वी . के विरुद्ध सर्वोतम सुरक्षा प्रदान करते हैं |
इनका अकेले या किसी अन्य गर्भ निरोधक साधन के साथ प्रयोग किया जा सकता है |
कंडोम आज बाजार में व दवाईयों की दुकान से आसानी से ख़रीदे जा सकते हैं |
ये स्वास्थ्य केन्द्रों व स्वास्थ्य कर्मचारियों से भी लिए जा सकते हैं |
एड्स रोकथाम कार्यक्रम के अन्तर्गत स्थापित डिपो धारकों से भी इन्हें प्राप्त किया जा सकता है|
कंडोम कुछ पुरुषों में संभोग की अवधि बढ़ाने में भी सहायक होते हैं|
कंडोम का पैकेट खोलते समय ध्यान रखें कि वह क्षतिग्रस्त न हो जाए |
अगर पैकेट फटा हुआ है या पिचका हुआ है तो उसे प्रयोग न करें |
चिपचिपे व सख्त कंडोम का भी प्रयोग न करें |
लिंग पर चढ़ने से पहले उसे पूरा न खोलें |
कंडोम को लिंग पर तभी चढ़ाना चाहिए जब वह कड़ा हो और उसने महिला के जननांगो को नहीं छुआ हो |
अगर लिंग , बिना कंडोम के , महिला के जननांगों को छूता है या योनि में प्रवेश करता है तो ऐसा करने से बिना वीर्य के स्खलन के भी , महिला गर्भवती हो सकती है और उसे एस . टी . डी लग सकता है |
याद रखें :
खाद्य तेल , शिशु तेल , खनिज तेल , पेट्रोलियम जैल , त्वचा के लोशन , या मक्खन जैसे चिक्नाईयों का कंडोम के साथ कदापि न प्रयोग करें |
इनसे कंडोम फट सकता है |
हो सकता है कि शुरू में पुरुष कंडोम का प्रयोग न करना चाहे लेकिन महिला को अपने इस पुरुष साथी को परिवार नियोजन के लाभ व एस . टी . डी , एच . आई . वी /एड्स से सुरक्षा का महत्त्व बताकर कंडोम प्रयोग के लिए सहमत करना चाहिए |
कंडोम का प्रयोग कैसे करें ?
महिला कंडोम जो योनि में फिट हो जाता है और योनि के बाहरी भग प्रकोष्ठों को ढक लेता है , संभोग से पहले कभी भी योनि में लगाया जा सकता है |
इसे केवल एक ही बार प्रयोग करना चाहिए क्योंकि अगर इसे धोकर फिर से प्रयोग किया गया तो यह फट सकता है |
गर्भ व एस . टी . डी जिसमें एच . आई . वी . /एड्स भी शामिल है , से बचाव के उन साधनों में जिन पर महिला का नियंत्रण होता है , यह सर्वाधिक प्रभावी साधन है परंतु इसे पुरुष कंडोम के साथ प्रयोग नहीं करना चाहिए |
यह काफी महंगा व प्रयोग में काफी जटिल होता है और अभी भारत में उपलब्ध नहीं है |
महिला कंडोम का प्रयोग कैसे करें ?
डायाफ्राम नर्म रबर का बना हुआ , कम गहराई का एक कप जैसा साधन है जिसे महिला संभोग के दौरान योनि में चढ़ा लेती है |
डायाफ्राम गर्भाशय की ग्रीवा ( सरविक्स ) को पूरी तरह से ढक कर , उसमें शुक्राणुओं का प्रवेश नहीं होने देता है |
डायाफ्राम के साथ प्रयोग की जाने वाली शुक्राणु नाशक क्रीम शुक्राणुओं को नष्ट करती है और गोनोरिया तथा क्लेमाइडीया ( दो सामान्य एस . टी . डी ) से भी रक्षा करती है |
डायाफ्राम विभिन्न आकारों में आते हैं परंतु वे अधिकांश केंद्रों में उपलब्ध नहीं है |
केवल ऐसा स्वास्थ्यकर्मी जो आतंरिक ( पेल्विक ) परिक्षण करने में पारंगत हैं , उसका परिक्षण करके आपके लिए उपयुक्त डायाफ्राम का सही आकार पता कर सकता है |
डायाफ्राम में , विशेषत : एक वर्ष के प्रयोग के बाद , छेद हो सकते हैं और वह कड़ा हो सकता है |
आपने डायाफ्राम को समय-समय पर चैक करना एक अच्छी आदत है |
अगर उसमें कोई छेद हो जाए या वह कड़ा हो जाए तो उसे बदल दीजिए |
जब आप डायाफ्राम को शुक्राणुनाशक क्रीम के साथ प्रयोग करें तो यह क्रीम इसमें संभोग से 6 घंटे पहले या संभोग के तुरंत पहले लगाई जाती है |
डायाफ्राम का प्रयोग कैसे करें :
गर्भनिरोधक फोम , गोलियां , जैली या क्रीम
शुक्राणु नाशक कई प्रकारों में उपलब्ध है ( जैसे कि झाग ( फोम ) , गोलियां , क्रीम या जैली ) और इन्हें संभोग से तुरंत पहले योनि में रखा जाता है |
शुक्राणु नाशक साधन पुरुष के शुक्राणुओं को महिला के गर्भाशय में प्रवेश करने से पहले ही मार देता है |
नोनोक्सिनोल से निर्मित शुक्राणु नाशक दो सामान्य यौन संक्रमण रोगों , गोनोरिया तथा क्लेमाइडीया , से भी सुरक्षा प्रदान करता है |
अगर अकेले ही प्रयोग किया जाए तो शुक्राणुनाशक अन्य साधनों की तुलना में कम प्रभावी होता है |
परंतु अगर इसे किसी अन्य साधन जैसे कि कंडोम या डायाफ्राम के साथ अतिरिक्त सुरक्षा के लिए प्रयोग किया जाए तो यह बहुत खुजली हो सकती है |
शुक्राणु नाशकों को दवाई की दुकानों या फार्मेसी से ख़रीदा जा सकता है |
कुछ महिलाओं को इनके प्रयोग से योनि में थोड़ी खुजली हो सकती है |
शुक्राणु नाशक साधन डालें
शुक्राणु नाशक साधन कैसे प्रयोग करें
इन साधनों में इस्ट्रोजन तथा प्रोजेस्टिन नामक दो हार्मोन होते हैं जो महिला के शरीर में प्राकृतिक रूप से बनने वाले इस्ट्रोजन व प्रोजेस्ट्रोन जैसे होते हैं |
हार्मोन युक्त साधन में ये सम्मिलित हैं :
कुछ हार्मोन युक्त साधन अन्य स्वास्थ्य समस्याओं से पीड़ित महिलाओं के लये हानिकारक हो सकते हैं |
प्रत्येक साधन को ध्यान से चैक करके देखें कि क्या वह आपके लिए सुरक्षित है या नहीं |
अगर वर्णित समस्याओं में से आपको एक भी है और आप फिर भी उस साधन का प्रयोग करना चाहती है तो हार्मोन युक्त साधनों में प्रशिक्षित किसी स्वास्थ्यकर्मी से विचार विमर्श करें |
चूँकि हार्मोन युक्त साधनों में वे ही रसायन होते हैं जिन्हें महिला का शरीर गर्भावस्था में बनता है , इसलिए इनके प्रयोग के शुरू के कुछ महीनों में ये सब लक्षण हो सकते हैं :
जी मितलाना
सिरदर्द
स्तनों में सूजन
माहवारी में परिवर्तन
ये दुष्प्रभाव आम तौर पर शुरू के 2-3 महीनों में ठीक हो जाते हैं |
अगर वे ठीक नहीं होते हैं और आपको परेशान व चिंतित कर रहें हैं तो किसी स्वास्थ्यकर्मी से सलाह लें |
वह आपके हार्मोन युक्त साधनों में हार्मोनों की मात्रा या साधन को ही परिवर्तन कर सकती है|
एस्ट्रोजन व प्रोजेस्टिन युक्त गर्भ निरोधक गोलियां
अगर आप प्रतिदिन गर्भ निरोधक गोलियां प्रयोग करती है तो ये आपकी माहवारी में पुरे समय गर्भ धारण से सुरक्षा प्रदान करती है |
ये गोलियां आमतौर पर परिवार नियोजन केंद्रों , स्वास्थ्य केंद्रों व फार्मेसी पर उपलब्ध होती है और स्वास्थ्यकर्मी तथा डिपो धारकों से भी प्राप्त की जा सकती है |
इन गोलियों के अनके ब्रांड उपलब्ध हैं |
जो गोली आप लें वह कम मात्रा वाली गोली होनी चाहिए |
इसका अर्थ है कि उसमें 35 माइक्रोग्राम या उससे कम इस्ट्रोजन तथा 1 मिलीग्राम या उससे कम प्रोजेस्टिन होना चाहिए ( मिनी पिल्स तथा कम मात्रा वाली गोलियां अगल-अलग होती है|
कम मात्रा वाली गोली में एस्ट्रोजन व प्रोजेस्टिन दोनों होंते हैं जबकि मिनी पिल्स में केवल प्रोजेस्टिन होता है ) |
कभी भी ऐसे किसी हार्मोन युक्त साधन का प्रयोग न करें जिसमें 50 माइक्रोग्राम से अधिक एस्ट्रोजन हो |
जब आप एक बार ये गोलियां लेनी शुरू कर दें तो उसी ब्रांड की गोलियां ही खाएं ( हो सके तो उसके कई पैकेट एक साथ खरीद लें ) |
अगर आपको किसी कारणवश ब्रांड बदलना भी पड़े तो उसकी संरचना व हार्मोन की मात्रा पहले ब्रांड जैसी ही होनी चाहिए |
ऐसा करने से आपको कम दुष्प्रभाव व बेहतर सुरक्षा मिलेगी |
किन महिलाओं को संयुक्त गर्भनिरोधक गोलियां नहीं लेनी चाहिए
कुछ महिलाओं को कुछ ऐसी स्वास्थ्य समस्याएं हो सकती है जिनमें इन गोलियों का प्रयोग खतरनाक हो सकता है |
अगर आपको नीचे दी गई समस्याओं में से एक भी है तो इन गोलियों का कदापि सेवन न करें :
आपको उच्च रक्तचाप है ( 140/90 से अधिक ) |
अगर कभी यह बताया गया है कि आपको उच्च रक्तचाप है या आपको ऐसा लगता है को अपने रक्तचाप की जांच करायें |
अगर आपका वजन अधिक है , बार-बार सिरदर्द होता है , जल्दी सांस फुल जाता है , कमजोरी लगती है या चक्कर आते हैं अथवा आपको छाती या बायें हाथ में दर्द रहता है तो आपके रक्तचाप की जांच होनी चाहिए |
माहवारी अनियमित होना या माहवारी के बीच खून जाना |
संयुक्त गर्भ निरोधक गोलियों से आपकी माहवारी अकसर ही नियमित व हल्की हो जाती है|
यह भी एक सामान्य घटना है कि किसी महीने माहवारी आये ही नहीं |
संयुक्त गर्भ निरोधक गोलियों का वह सर्वाधिक सामान्य दुष्प्रभाव हैं |
माहवारी का बीच में आना रोकने के लिए यह आवश्यक है कि आप प्रतिदिन एक गोली निश्चित समय पर ही लें |
अगर फिर भी बीच में खून जाता है तो किसी स्वास्थ्यकर्मी से गोली के ब्रांड में परिवर्तन आदि के लिए विचार विमर्श करें |
जी मितलाना , ( उलटी करने की इच्छा ) आम तौर पर 1-2 महीने के बाद ठीक हो जाती है |
अगर आप इससे परेशान हैं तो गोली को भोजन के साथ , किसी अन्य समय लेने का प्रयत्न करें |
कुछ महिलाओं को रात में सोने से तुरंत पहले गोली लेने से फायदा होता है |
सिरदर्द , शुरू के कुछ महीनों में हल्का सिरदर्द होना एक आम बात है |
कोई हल्की दर्द निवारक दवा लेने से आराम पड़ता है |
अगर सिरदर्द अति तीव्र है और इसके साथ आंखों की दृष्टि में भी धुंधलापन है तो यह एक गंभीर खतरे के लक्षण हो सकता है |
संयुक्त गर्भ निरोधक गोलियों से होने वाली समस्याओं की चेतावनी के सूचक
यह गोली खाना बंद कर दें और किसी स्वास्थ्यकर्मी से मिलें , यदि आपको-
दृष्टि में धुंधलापन के साथ सिर में तेज दर्द होता है जो गोलियों का सेवन शुरू करने के बाद हुआ हो |
बाहों तथा टांगों में कमजोरी या संवेदनहीनता लगे |
छाती में तेज दर्द व सांस लेने में कठिनाई हो |
एक टांग में अति तीव्र दर्द हो |
अगर आपको इनमें से एक भी समस्या हो , तो गर्भ धारण करना भी खतरनाक हो सकता है |
इसलिए हार्मोन युक्त साधनों के प्रयोग में प्रशिक्षित किसी स्वास्थ्यकर्मी से विचार विमर्श करने तक परिवार नियोजन का कोई अन्य साधन , जैसे की कंडोम , प्रयोग करें |
संयुक्त गर्भ निरोधक गोलियां कैसे प्रयोग करें ?
गोली लेना बंद करना
अगर आप कोई अन्य साधन अपनाना चाहती हैं या गर्भधारण करना चाहती हैं तो चालू पैकेट के समाप्त होने पर गोली लेना बंद कर दें |
वे महिलाएं जो गर्भधारण करने की इच्छा के कारण गोली लेना बंद कर देती हैं , अक्सर एक वर्ष में गर्भवती हो जाती हैं |
प्रजनन क्षमता 3-6 महीनों में लौट आती है |
कभी-कभी ऐसा जल्दी भी हो जाता है |
मिनी पिल या केवल प्रोजेस्टिन गोलियां
चूँकि इस गोली में एस्ट्रोजन हार्मोन नहीं होता है इसलिए यह उन महिलाओं के लिए सुरक्षित है जो संयुक्त गर्भ निरोधक गोली का प्रयोग नहीं कर सकती है या जिन्हें उनसे दुष्प्रभाव होते हैं |
तदापि यह गोली संयुक्त गोली की अपेक्षा कम असरदार है |
स्तनपान करा रही महिलाओं के लयी भी मिनी पिल एक बेहतर विकल्प हैं क्योंकि इससे दूध की आपूर्ति में कमी नहीं आती है |
अधिकांश स्तनपान करा रही महिलाओं के लिए यह काफी प्रभावी है |
संयुक्त गोली की तरह यह गोली भी स्वास्थ्य केंद्रों , स्वास्थ्यकर्मी , डिपो धारकों व फार्मेसी से उपलब्ध हैं |
मिनी पिल के सामान्य दुष्प्रभाव
मिनी पिल को लाना बंद करना
आप किसी भी समय यह गोली लेना बंद कर सकती हैं |
आग जिस दिन यह गोली लेना बंद करती हैं , उसके अगले दिन ही आपको संभोग करने से गर्भ ठहर सकता है |
इसलिए अगर आप गर्भधारण नहीं करना चाहती है तो गोली बंद करने के बाद कोई अन्य गर्भ निरोधक साधन प्रयोग करें |
हार्मोन एम्प्लान्ट्स
इनमें 5 वर्षों तक गर्भ से सुरक्षा मिलती है |
एम्प्लान्ट्स भारत सरकार के परिवार कल्याण कार्यक्रम का भाग नहीं है और भारत में इसलिए प्रोत्साहित नहीं किया गया है , क्योंकि :
इन्हें लगाने के लिए तकनीकी रूप से दक्ष स्वास्थ्यकर्मी चाहिए |
इनसे माहवारी में अनियमितता हमेशा होती है अरु यह माहवारी न आने से लेकर , बहुत भारी रक्त स्त्राव तक कुछ भी हो सकता है |
अगर माहवारी भारी होती है तो इससे एनीमिया ( खून की कमी ) और भी बद्तर हो सकती है |
खून की कमी पहले ही इस देश में काफी व्यापक है |
इनसे दुष्प्रभाव व जटिलताएं काफी होती है |
ये पूरी तरह से ( 100 % ) आयातित साधन हैं ( भारत में नहीं बनते हैं )
ये बहुत महंगे हैं |
इस साधन के अन्तर्गत महिला को किसी स्वास्थ्य केंद्र या पिरवार नियोजन केंद्र में किसी प्रशिक्षित सवास्थ्याकर्मी द्वारा हर 1-3 महीनों के बाद हार्मोन का एक इंजेक्शन दिया जाता हैं |
अगला इंजेक्शन लगने तक ( अर्थात अगले 1-3 महीनों तक ) गर्भ से सुरक्षा रहती है और आप इसे बिना किसी को पता लगे प्रयोग कर सकती हैं |
इंजेक्शन वाले गर्भ निरोधक साधन सर्वाधिक विवादस्पद साधन हैं और भारत में आने महिला समूहों ने इनके विरुद्ध आंदोलन किया है |
भारत व विदेशों में किए गए आजमाइश वाले अध्ययनों से यह पाया गया है कि इनके काफी दुष्प्रभाव होते हैं जो अनियमित माहवारी से लेकर सिरदर्द व अवसाद तक हो सकते हैं |
“ डिपो प्रोवेर ” नामक इंजेक्शन गर्भ निरोधक 1994 में भारत में पहली बार आया था परंतु आज तक इसे भारत सरकार के परिवार कल्याण कार्यक्रम में शामिल नहीं किया गया है |
तदापि इसे बाजार में उपलब्ध करने के पश्चात के अध्ययनों से यह पता चला है कि अनके महिलाएं इसे लेना जारी रखती हैं और इससे होने वाली माहवारी की अनियमितताओं की ज्यादा परवाह नहीं है |
यह उत्पाद केवल निजी क्षेत्र व कुछ सामाजिक मार्केटिंग संस्थाओं के माध्यम से ही उपलब्ध है |
“ केवल प्रोजेस्टिन ” इंजेक्शन , जैसे कि डिपो प्रोवेश , में केवल प्रोजेस्टिन हार्मोन होता है |
इनका प्रयोग उन महिलाओं द्वारा किया जा सकता है जो स्तनपान करा रही हों तथा जो इस्ट्रोजन युक्त साधन का प्रयोग नहीं कर सकती हैं |
डिपो प्रोवेश नामक इंजेक्शन गर्भ निरोधक केवल एक चिकित्सक के नुस्खे पर ही मिल सकता है |
यह तभी लेना सुरक्षित हैं जब यह सुनिश्चित हो जाये की ऊपर दी गई स्थितियों में से कोई भी नहीं है |
इन्हें हर 2-3 महीनों बाद लगाया जाता है |
महिला को तब तक “ केवल प्रोजेस्टिन ” इंजेक्शन प्रयोग करना शुरू नहीं करना चाहिए जब तक यह निश्चित न हो जाए की उसे पृष्ट 231 पर दी गई स्थितियों में से एक भी नहीं है ; उसे नियमित रूप से ये इंजेक्शन उपलब्ध होंगे तथा वह अगले एक वर्ष में गर्भवती नहीं होना चाहती है |
” केवल प्रोजेस्टिन ” इंजेक्शन के सामान्य दुष्प्रभाव
चूँकि उन्हें प्रत्येक इंजेक्शन में प्रोजेस्टिन हार्मोन की एक बड़ी खुराक मिलती है , इसलिए महिलाओं को शुरू के कुछ महीनों में , अन्य हार्मोन युक्त साधनों की अपेक्षा , माहवारी के अधिक परिवर्तन महसूस होते हैं |
अन्य सामान्य दुष्प्रभाव ये हैं
अनियमित माहवारी या माहवारी के बीच में अधिक खून जाना : अगर यह समस्या बन जाए तो माहवारी के बीच में जा रहे खून को रोकने के लिए , स्वास्थ्यकर्मी इंजेक्शन के साथ , कम मात्रा वाली गर्भ निरोधक गोलियों के 2 चक्र भी दे सकता है |
अधिकांश मामलों में यह अनियमित माहवारी कुछ महीनों के पश्चात ठीक हो जाती है |
माहवारी न होना |
वजन बढ़ना |
सिरदर्द होना |
संयुक्त इंजेक्शन
अन्य इंजेक्शन , जैसे कि साईक्लोफेम तथा मेजीगाइना में इस्ट्रोजन व प्रोजेस्टिन दोनों हार्मोन होते हैं |
इस प्रकार के इंजेक्शन उन महिलाओं के लये अनुकूल होते हैं जो माहवारी नियमित रूप से चाहती हैं |
संयुक्त इंजेक्शन प्रति माह दिए जाते हैं ” केवल प्रोजेस्टिन ” इंजेक्शन की तुलना में अधिक महंगे होते हैं और कठिनाई से उपलब्ध हैं |
जो महिलाएं संयुक्त गर्भ निरोधक गोलियां या ” केवल प्रोजेस्टिन ” इंजेक्शन नहीं ले सकते हैं उन्हें संयुक्त इंजेक्शन भी नहीं लेने चाहिए |
स्तनपान करते समय संयुक्त इंजेक्शन कभी भी शुरू न करें |
संयुक्त इंजेक्शन के सामान्य दुष्प्रभाव
संयुक्त इंजेक्शन में वे ही हार्मोन होते हैं जो संयुक्त गर्भनिरोधक गोलियों में है , इसलिए दुष्प्रभाव भी एक जैसे ही होते हैं |
गर्भ निरोधक इंजेक्शन कैसे प्रयोग करें
अपनी माहवारी के दौरान आपना पहला इंजेक्शन लेना ही सर्वोतम है |
इससे आप विश्वस्त हो सकती हैं कि आप गर्भवती नहीं हैं |
अगर आप स्तनपान करा रही हैं और आपकी माहवारी फिर से शुरू नहीं हुई है तो यह इंजेक्शन कमी भी शरू कर सकती हैं |
यह इंजेक्शन माहवारी शरू होने के 5 दिनों के अंदर लेने से गर्भधारण के विरुद्ध तुरंत सुरक्षा मिलने लगती है |
अगर इंजेक्शन माहवारी शुरू होने के 6 दिनों या उसके बाद दिया गया है तो या तो आप अगले 2 सप्ताह संभोग न करें या कंडोम का प्रयोग करें |
आपको यह इंजेक्शन हर 1,2 , या 3 महीनों के बाद लेना चाहिए ( यह इंजेक्शन के प्रकार पर निर्भर करेगा ) :
डिपो प्रोवेश : हर तीन महीने के बाद |
नोरिस्टेराट : हर दुसरे महीने |
सईक्लोफेम तथा मेजीगाइना : हर महीने |
इंजेक्शन लेने में देर न करें |
अगर इसमें देरी होती है तो यह गर्भ रोकने में कम प्रभावी हो जाता है |
इंजेक्शन का प्रयोग बंद करना
जब भी आप चाहें , ये इंजेक्शन लेना बंद कर सकती हैं |
इसे बंद करने के पश्चात आपकी माहवारी फिर से समान्य रूप से होने तथा गर्भधारण करने में एक वर्ष या उससे अधिक समय लग सकता है , हालांकि ऐसा पहले भी हो सकता है |
इसलिए अगर आप इंजेक्शन बंद करने के तुरंत बाद गर्भधारण नहीं करना चाहती है तो आपको परिवार नियोजन का कोई अन्य उच्च साधन प्रयोग करना चाहिए |
आई . यू . डी . एक छोटी सी उपकरण या साधन होती है जो किसी प्रशिक्षित स्वास्थ्यकर्मी द्वारा महिला के गर्भाशय के अंदर लगा दी जाती है |
गर्भाशय में लगने के बाद यह पुरुष के शुक्राणु द्वारा महिला के अंडे को निषेचित करने से रोकती है |
यह गर्भाशय में 10 वर्षों तक छोड़ी जा सकती है ( आई . यू . डी . के प्रकार पर निर्भर करता है ) |
तत्पश्चात इसे निकालकर , दूसरी लगाई जा सकती है |
आप इसका प्रयोग पुरुष की जानकारी के बिना भी कर सकती हैं , हालांकि कभी कभी पुरुष को इसके धागे का अभ्यास हो जाता है |
अधिकांश आई . यू . डी . प्लास्टिक या प्लास्टिक या तांबे की बनी होती है |
प्रोजेस्टिनयुक्त आई . यू . डी .
इस प्रकार की आई . यू . डी . में प्रोजेस्टिन भी होता है और यह कुछ देशों में उपलब्ध हैं |
प्रोजेस्टिन कुछ महिलाओं में आई . यू . डी . से होने वाले दर्द और रक्त स्त्राव को कम करता है |
इससे 5 वर्षों तक गर्भ से सुरक्षा रहती है |
महत्वपूर्ण : आई . यू . डी . से न तो यौन संचारित रोगों से रक्षा होती है और न ही एच . आई . वी/ एड्स से/ न केवल यही , बल्कि अगर किसी महिला को कोई एस . टी . डी . हैं , तो पी . आई . डी . जैसी गंभीर जटिलताएं हो सकती है |
पी . आई . डी से संतानहीनता हो सकती है |
किन महिलाओं को आई . यू . डी . नहीं लगवानी चाहिए –
आई . यू . डी . का प्रयोग न करें अगर : आप गर्भवती है या आपको गर्भ घारण का शक है |
आपको एस . टी . डी होने का जोखिम हैं ( इनमें वे महिलाएं शामिल है जिनके एक से अधिक यौन साथी है या जिनके यौन साथी के अन्य अनके यौन साथी हैं ) आपको कभी भी गर्भाशय या फैलोपियन नलिकाओं का संक्रमण हुआ है या प्रसव अथवा गर्भपात के पश्चात संक्रमण हुआ है |
आपको फैलोपियन नलिकाओं में गर्भ ( एक्टोपिक गर्भ ) हुआ है |
आपको माहवारी में अत्यधिक दर्द या रक्त स्त्राव होता है |
आपको गंभीर एनीमिया ( खून की कमी ) है |
सामान्य दुष्प्रभाव
आई . यू . डी . का प्रयोग कैसे करें :
( आई . यू . डी . एक प्रशिक्षित स्वास्थ्यकर्मी द्वारा पेल्विक परीक्षण करने के बाद ही लगनी चाहिए ) , आई . यू . डी . लगवाने का सर्वोतम समय आपकी माहवारी समाप्त होने के तुरंत बाद होता है |
प्रसव के बाद आई . यू . डी . लगवाने के लिए 6 सप्ताह प्रतीक्षा करना ही उचित हैं ताकि गर्भाशय अपने सामान्य आकार व माप में वापस आ सकें |
कभी-कभी आई . यू . डी . अपनी जगह से खिसक सकती हैं |
अगर ऐसा होता है तो यह गर्भधारण की रोकथाम नहीं कर सकेगी , इसलिए यह महत्वपूर्ण है कि आप समय समय पर यह परखे कि यह सामान्य स्थिति में है या नहीं |
अधिकांश आई . यू . डी . में दो लंबे धागे होते हैं जो योनि में लटके रहते हैं |
आपको हर माहवारी के बाद इन धागों की जांच करनी चाहिए ताकि आई . यू . डी . की सामान्य स्थिति का अंदाजा लग सके |
धागों की जांच कैसे करें :
अपने हाथ भली भांति साबुन पानी से धोएं |
उकडू बन कर ( जैसे शौच के लिए बैठते हैं ) बैठें और योनि में 2 उंगलियां डालकर गहराई तक पहुंचे |
धागों को महसूस करें लेकिन उन्हें खीचें नहीं |
उंगलियां बाहर निकालकर फिर से साबुन पानी से हाथ घोएं |
आई . यू . डी . के साथ होने वाली समस्याओं में पेल्विक इनफलामेट्री डिजीज ( पी . आई . डी ) सबसे गंभीर हैं |
अधिकांश संक्रमण शरू के 3 महीनों में होते हैं |
अधिकतर मामलों में यह संक्रमण तभी से ही होता है जब आई . यू . डी . लगाई गई थी |
या फिर यह स्वास्थ्यकर्मी द्वारा आई . यू . डी . लगते समय स्वच्छता का पालन न करने से होता है |
अगर आपको निम्नलिखित में से एक भी लक्षण हो तो किसी ऐसे स्वास्थ्यकर्मी से मिलिए जिसे आई . यू . डी . लगाने व उससे उत्पन्न जटिलताओं का उपचार करने का प्रशिक्षण प्राप्त हो या फिर तुरंत किसी अस्पताल में जाएं-
आपकी माहवारी में देर हो गई है |
आपके पेडू में या संभोग के दौरान दर्द होता है |
आपकी योनि से अधिक या बदबूदार स्त्राव हो रहा है |
आप स्वस्थ महसूस नहीं कर रही हैं या आपको ठंड लगकर बखार हो रहा है |
आपकी आई . यू . डी . का धागा गायब है या वह अधिक लंबा या छोटा लग रहा है |
आपकी यौन साथी संभोग के दौरान न केवल धागों को बल्कि आई . यू . डी . को महसूस कर सकता है |
आई . यू . डी . का प्रयोग बंद करना
जब आप इसका प्रयोग बंद करना चाहें तो आई . यू . डी . को किसी पशिक्षित स्वास्थ्यकर्मी द्वारा ही निकलवाएं |
अपने आप निकालने का प्रयास कभी न करें |
इसे निकलवाने के बाद आप तुरंत गर्भधारण कर सकती है |
गर्भधारण रोकने के तीन ऐसे साधन भी हैं जिनमें न तो कोई उपकरण या रसायन ( जैसे अवरोधक साधनों में होता है ) और न ही कोई औषधि ( जैसे कि हार्मोन साधनों में ) की आवश्यकता होती है |
ये साधन हैं :
पहले 6 महीनों तक केवल स्तनपान करना |
श्लेष्म ( म्यूकस ) साधन
लय ( रिद्हम ) साधन
महत्वपूर्ण : परिवार नियोजन के प्राकृतिक साधन न तो एच . आई . वी . /एड्स और न ही अन्य एस . टी . डी से सुरक्षा प्रदान करते हैं |
अगर आप इन पृष्ठों में वर्णित किसी प्राकृतिक साधन का प्रयोग करती है तो आपको इन रोगों से बचाव के तरीकों के बारे में सोचना चाहिए |
भारत में राष्ट्रीय परिवार कल्याण कार्यक्रम में परिवार नियोजन के प्राकृतिक साधनों को सम्मिलित किया गया है |
पहले 6 महीनों तक स्तनपान कराना
( लेक्टेशनल एमिनोरिया मेथड या लेम )
कुछ परस्थितियों में , स्तनपान अंडाशयों से अंडे के विसर्जन को रोक सकता है |
इस तरीके में कोई लागत नहीं लगती है परंतु यह प्रसव के पश्चात केवल शुरू के 6 महीनों में ही प्रभावी होता है |
गर्भधारण की रोकथाम के लिए स्तनपान का प्रयोग कैसे करें ?
स्तनपान कराना परिवार नियोजन का प्रभावकारी साधन तब तक ही होता है , जब तक ये तीन शर्ते पूरी होती है :
आपका शिशु 6 महीने से कम आयु का है
प्रसव के पश्चात आपको माहवारी शुरू नहीं हुई है |
आप अपने बच्चे को केवल अपना दूध पिला रही हैं ( पानी तक नहीं दे रही हैं ) और जब भी उसे भूख लगे तो अपना दूध पिला रही हैं चाहे दिन हो या रात |
दो बार स्तनपान करने के बीच 6 घंटों से अधिक का अंतर नहीं है और आपका बच्चा बिना दूध पिए पूरी रात सोता नहीं रहता है स्तनपान करते समय अगर निम्नलिखित घटनाओं में से भी हो जाए तो परिवार नियोजन का कोई ऐसा साधन अपनाएं जो स्तनपान की अवधि में सुरक्षित हो –
आपका बच्चा 6 महीने से अधिक का है या
आपको माहवारी शुरू हो जाए या
आपका शिशु अन्य प्रकार के दूध या आहार लेना शुरू कर देता है या रात में लगातार 6 घंटे से अधिक सोना शुरू कर देता है या
आप बच्चे से किसी कारण 6 घंटे से अधिक दूर रहती हैं और उसे दौरान हाथों स्तनों से अपना दूध भी नहीं निकाल पाती है |
श्लेषमा ( म्यूकस ) तरीका तथा लय ( रिद्हम ) तरीका
इनमें से कोई भी तरीका प्रयोग करने से पहले आपको यह समझना आवश्यक है कि माहवारी चक्र में आप कब गर्भधारण करने योग्य हैं |
इसे कभी कभी “ प्रजनन ज्ञान ” भी कहा जाता है |
इसलिए गर्भ धारण से बचने के लिए आपको इन प्रजनन योग्य दिनों से संभोग नहीं करना चाहिए या कोई अवरोधक साधन प्रयोग करना चाहिए |
चूँकि इन साधनों में न तो कोई लागत लगती है और न ही कोई दुष्प्रभाव होते हैं इसलिए इन साधनों का वे महिलाएं भी प्रयोग कर सकती हैं जो या तो अन्य साधन प्रयोग नहीं कर सकती हैं या करना नहीं चाहती हैं अथवा जिन्हें अन्य साधन उपलब्ध न हों |
प्रजननता ज्ञान को प्रभावी रूप से अपनाने के लिए यह आवश्यक है कि आप व आपके पति दोनों ही अपने शरीर व प्रजनन योग्यता के बारे में स्पष्ट रूप से जानने के लिए उसमें विशेष रूप से प्रशिक्षित किसी स्वास्थ्यकर्मी से मिलें –
परिवार नियोजन के प्राकृतिक साधन तब भली भांति कार्य नहीं करते हैं जब :
आपका संभोग के समय पर कोई अधिक नियंत्रण नहीं है |
आपके गर्भधारण योग्य दिनों में आपके पति को संयम बरतने और संभोग न करने अथवा कंडोम या कोई अन्य अवरोधक साधन अपनाने के लिए राजी होना आवश्यक है |
आपकी प्रजननता के लक्षण हर महीने परिवर्तित हो जाते हैं |
इस प्रकार आप अपने प्रजनन योग्य दिनों को विश्वासपूर्ण नहीं जान पाएंगी |
आपको हाल ही में प्रसव या गर्भपात हुआ है |
ऐसे में प्रजनन योग्य दिनों को पहचानना कठिन होता है |
महिला के प्रजनन चक्र के बारे में आपको क्या जानना जरूरी है :
अंडाशय से निकलने के बाद अंडा लगभग 24 घंटे ( 1 दिन व 1 रात ) तक जीवित रहता है |
महिला के शरीर में पुरुष के शुक्राणु लगभग 2 दिनों तक जीवित रहते हैं |
परिवार नियोजन के सभी प्राकृतिक साधनों को अधिक प्रभावी बनाने के लिए :
आपका अंडा विसर्जित होने के संभावित दिन के कुछ दिन पहले व कुछ दिन बाद तक संभोग न करें |
केवल प्रजनन योग्यता समय के आखिरी दिन व अगली माहवारी आने के दिन के बीच ही संभोग करें|
स्लेष्मा साधन व लय साधन का एक साथ प्रयोग करें |
अगर आप निश्चितं नहीं हैं कि आप गर्भधारण योग्य हैं या नहीं तो या तो संभोग न करें या कंडोम का प्रयोग करें |
श्लेष्मा ( म्यूकस ) तरीका
इसका प्रयोग करने के लिए आपको अपनी योनि में म्यूकस ( गीलापन ) पर बहुत ध्यान देना होगा |
प्रजनन योग्य दिनों में आपकी योनि पतले व अधिक तरल म्यूकस का निर्माण करती है ताकि शुक्राणु बिना किसी कठिनाई के गर्भाशय में प्रवेश कर सकें |
इसलिए अपनी योनि के म्यूकस को हर रोज जांचे |
आपको पता चल जाएगा कि आप कब गर्भधारण योग्य हैं |
कैसे बताएं कि आप प्रजनन योग्य हैं :
आपकी योनि के बाहरी हिस्से को अपनी उंगली या कागज अथवा कपड़े के एक टुकड़े से पोंछे |
अगर वहां म्यूकस है तो उसका कुछ भाग अपनी उंगलीयों के बीच चिपटा लें |
यह कैसा महसूस होता है ? गिला व फिसलनदार या फिर सूखा व चिपचिपा ?
म्यूकस तरीके का कैसे प्रयोग करें :
अगर आपको म्यूकस गिला महसूस हो रहा हो या दिखे , तो उन दिनों संभोग न करें |
अगर आप संभोग करना चाहती हैं तो कंडोम या शुक्राणु नाशक साधन के बिना डायाफ्राम का प्रयोग करें |
( केवल ये साधन म्यूकस परिवर्तित नहीं करते हैं ) |
साफ , गिले व फिसलनदार म्यूकस के आखिरी दिन के बाद 4 दिनों तक संभोग न करें|
अपनी माहवारी के दिनों में संभोग न करें |
ऐसे में गर्भधारण योग्य होने की मामूली से संभावना रहती है जिसका आपको हो सकता है पता भी न चले |
आपकी योनि को कभी भी न धोएं या पानी से उसकी तराई न करें |
अगर आपको प्रजनन योग्य काल को पहचानने में कठिनाई हो रही है या आपको योनि का कोई संक्रमण है तो परिवार नियोजन का कोई अन्य साधन प्रयोग करें |
लय ( रिद्हम ) तरीका
यह तरीका आपको माहवारी के दिन गिनकर प्रजनन योग्य काल को पहचानना सिखाता है |
आप इस तरीके पर निर्भर नहीं हो सकती हैं अगर –
आप स्तनपान करा रही हैं और आपकी माहवारी फिर से शुरू नहीं हुई है |
आप हाल में गर्भवती हुई थी और तत्पश्चात आपकी माहवारी अभी तक नियमित नहीं हुई हैं |
लय रिद्हम का प्रयोग कैसे करें :
पिछले 6 महीनों की हर माहवारी के दिन गिनें |
एक माहवारी के प्रथम दिन से अगली माहवारी के प्रथम दिन की बीच की अवधि के दिन गिनें |
सबसे लंबी व सबसे छोटी माहवारियां पहचानें |
सबसे छोटी माहवारी में से 20 दिन और सबसे लंबी माहवारी में से 10 दिन घटायें |
इन सख्याओं के बीच के दिन आपके प्रजनन योग्य दिन हैं |
हालांकि आप प्रजनन काल के पहले व उसके बाद के दिनों में संभोग कर सकती हैं , तदापि सबसे सुरक्षित काल आपके प्रजनन काल के अंतिम दिन व अगली माहवारी के बीच का होता है |
हर समुदाय में गर्भधारण रोकने के पारंपरिक साधन प्रचिलित हैं |
इनमें से कई बच्चों की संख्या सीमित रखने में फाफी उपयोगी होते हैं हालांकि ये आधुनिक गर्भ निरोधक साधनों जितने प्रभावी नहीं होते हैं |
यह भी सही है कि कुछ पारंपरिक साधन बिल्कुल भी प्रभावी नहीं होते हैं और कुछ तो काफी हानिकरक भी हो सकते हैं |
प्रभावी पारंपरिक साधन
संभोग के बीच में ही लिंग निकाल लेना ( “ कोयटस इंटरपटस ” ) |
इस तरके में पुरुष वीर्य स्खलन से पहले ही महिला की योनि में से लिंग निकाल लेता है |
यह तरीका काफी सफल कहा जाता है और इसका काफी व्यापकता से उपयोग किया जाता है |
हालांकि कभी-कभी सफल पुरुष वीर्य स्खलन से पहले ही लिंग निकल नहीं पाता है |
अगर पुरुष समय पर लिंग निकाल भी ले तो वीर्य स्खलन से पहले निकलने वाले द्रव्य में कुछ शुक्राणु उपस्थित हो सकते हैं और वे गर्भ ठहरा सकते हैं |
बच्चे के जन्म के पश्चात महिला व पुरुष को अलग कर देना |
कुछ समुदायों में दम्पत्ति बच्चे के जन्म के बाद महीनों या एक वर्ष तक संभोग नहीं करते हैं |
इससे महिला को नवजात बच्चे की देखभाल के लिए समय मिलता है और वह दुसरे गर्भ ठहरने के डर के बिना अपने शरीर को शक्ति फिर से प्राप्त कर सकती है |
ऐसे पारंपरिक साधन जो प्रभावकारी नहीं हैं , या जो हानिकारक हो सकते हैं
जादू टोना गर्भधारण को नहीं रोक सकते हैं |
योनि की जड़ी- बूटियों या पाउडरों के घोल से तराई करने से गर्भधारण नहीं रुकता है |
वीर्य में उपस्थित शुक्राणु बहुत तेजी से गतिशील होते हैं |
और इससे पहले कि वे धोकर बाहर किये जाएं , उनमें से कुछ गर्भाशय में प्रवेश कर जाते हैं|
संभोग के बाद पेशाब करने से गर्भधारण की रोकथाम नहीं हो सकती है |
हालांकि ऐसा करने में मूत्र तंत्र के संक्रमणों की रोकथाम में सहायता मिल सकती है |
( और बच्चे न होने का ऑपरेशन )
ये वे ऑपरेशन है जिसके कारण महिला व पुरुष के लिए और बच्चे पैदा करना लगभग असंभव हो जाता है |
चूँकि ये ऑपरेशन स्थायी होते हैं इसलिए इन्हें केवल उन्हीं महिलाओं व पुरुषों के द्वारा ही करवाना चाहिए जिन्हें निश्चित रूप से और बच्चे नहीं चाहिए |
पुरुष बंधीकरण ( नसबंदी ) , महिला बंधीकरण ( नसबंदी ) के अपेक्षा अधिक आसान , सस्ता तथा सुरक्षित हैं |
इसके बाद पूर्णतया स्वस्थ होने में कम समय लगता है और जटिलताएं भी कम होती हैं |
इनमें से कोई भी ऑपरेशन करवाने के लिए आपको स्वास्थ्य केंद्र या अस्पताल जाना चाहिए |
इनमें की जाने वाली शल्य चिकित्सा सुरक्षित व कम समय वाली होती है और उसके कोई बुरे असर भी नहीं होते हैं ;
पुरुषों के लिए ऑपरेशन ( नसबंदी )
यह एक सरल ऑपरेशन हैं जिसमें उन नालियों को काट दिया जाता है जो शुक्रकोषों से शुक्राणुओं को लिंग तक ले जाती है |
पुरुष के शुक्रकोषों को काटा नहीं जाता है |
इसे ऑपरेशन को हर उस स्वास्थ्य केंद्र में किया जा सकता है जहां प्रशिक्षित स्वास्थ्यकर्मी हो |
इसके करने में केवल कुछ मिनट ही लगते हैं|
चाकू रहित नसबंदी ( नो स्केलपल वासेक्टमी )
यह एक नई परक्रिया हैं जिसमें तवचा में चीरा देने की बजाय केवल एक छोटा सा छेद किया जाता है |
इससे दर्द कम होता है और इसके बाद स्वास्थ्य लाभ करने में समय कम लगता है |
दुष्प्रभाव भी नगण्य होते हैं |
नसबंदी के ऑपरेशन से पुरुष का पौरुष , संभोग करने की इच्छा व शक्ति , संभोग में संतुष्टि व समर्थ आदि पर बिल्कुल भी असर नहीं पड़ता है और न ही उसकी मर्दानगी या शारीरिक शक्ति कम होती हिं |
उसे इसके बाद भी वीर्य का स्खलन होता है , परन्तु उसमें शुक्राणु नहीं होते हैं |
वीर्य में शुक्राणु की उपस्थिति बिल्कुल समाप्त होना तभी सुनिश्चित हो सकता है जब ऑपरेशन के पश्चात वह कम से कम 20 बार वीर्य स्खलन करे |
यह सलाह दी जाती है कि ऑपरेशन के 2 महीने बाद वह अपने वीर्य की जांच करवाए ताकि यह देखा जा सके की उसमें शुक्राणु हैं या नहीं |
अगर उसमें तब भी शुक्राणु पाए जाते हैं तो पुरुष को कंडोम का प्रयोग करना चाहिए |
इस दौरान आप अपने दियामी गर्भनिरोधक का प्रयोग जरी रखें |
नसबंदी करवाने वाले पुरुष सीढियां चढ़ना जारी रखें |
साइकिल चलाना या खेत पर काम करने जैसी शारीरिक कार्य करने में कोई कठिनाई नहीं आती है |
महिलाओं के लिए ऑपरेशन ( नसबंदी )
नालबंदी का ऑपरेशन , नसबंदी का ऑपरेशन की तुलना में थोडा कठिन होता है परंतु फिर भी यह एक बहुत सुरक्षित ऑपरेशन है |
इससे लगभग 30 मिनट लगते हैं |
इसके लिए 2 तरीके प्रयोग किए जाते हैं |
मिनी लैप्रोत्मी ( मिनी लैप्स ) और लैप्रोस्कोपी यह दोनों ही स्थायी साधन हैं और किसी प्रिशिक्षित स्वास्थ्य कर्मचारी द्वारा ही किए जाने चाहिए |
मिनी लैप्रोत्मी ( मिनी लैप्स )
महिला के पेट में 2 इंच का चीरा लगाया जाता है और फैलोपियन नलिकाओं को ( जो अंडे को गर्भाशय तक ले जाती है ) पकड़ कर बांध दिया जाता है या बांध कर काट दिया जाता है |
यह प्रसव के तुरंत पश्चात करना काफी सरल होता है क्योंकि गर्भाशय पेट में काफी उपर होता है |
इस ऑपरेशन से महिला की संभोग की इच्छा या उसका आनंद उठाने की शक्ति कम नहीं होती है |
लैप्रोस्कोपी
नाभि के उपर एक छोटा सा चीरा लगाया जाता है |
फैलोपियन नलिकाओं को पहचान कर पकड़ने के लिए लैप्रोस्कोप नामक यंत्र से तत्पश्चात , इन नलिकाओं को क्लिप से बांध दिया जाता है |
बंधीकरण एक स्थायी साधन है |
तदापि आपातकालीन स्थिति में फैलोपियन नलिकाओं को फिर से खोलना संभव नहीं है हालांकि यह एक लंबी , पेचीदा व महंगी प्रक्रिया है जो केवल कुछ विशेष केन्द्रों में ही संभव हैं और जिसकी सफलता की कोई गारंटी नहीं दी जा सकती है|
महत्वपूर्ण
बंधीकरण से एच . आई . वी . / एड्स तथा अन्य एस . टी . डी से कोई सुरक्षा नहीं होती है |
इसलिए आपको इन रोगों से बचाव के लिए अन्य तरीकों के बारे में सोचना होगा |
परिवार नियोजन के आपातकालीन साधन
परिवार नियोजन के आपातकालीन साधन वे तरीके हैं जिनसे असुरक्षित संभोग के बाद गर्भधारण से बच सकती हैं |
ये साधन निषेचित अंडे को गर्भाशय में स्थापति होने से रोकते हैं |
ये तभी प्रभावी हैं जब इन्हें असुरक्षित संभोग के तुरंत पश्चात शीघ्रातिशीघ्र प्रयोग किया जाए|
आपातकालीन साधन सुरक्षित व प्रभावी होते हैं परंतु इनका नियमित गर्भ निरोधन के लिए प्रयोग नहीं किया जाना चाहिए |
इनको बार-बार प्रयोग करने की सिफारिश नहीं की जाती है |
आपातकालीन गोलियां
आपातकालीन गर्भ निरोधक गोलियां वहीं सयुंक्त गर्भ निरोधक गोलियां है जिन्हें अनके महिलाएं रोज प्रयोग करती हैं परंतु आपातकाल में आप इनकी अधिक मात्रा थोड़े समय में लेती हैं |
अगर असुरक्षित संभोग के बाद गर्भ धारण व अनावश्यक गर्भपात रोकना है तो यह जरूरी है कि इनका प्रयोग शीघ्रातिशीघ्र- हो सके तो 72 घंटों में ही किया जाए |
ये गोलियां तब कार्य नहीं करेंगी अगर आप पहले से ही गर्भवती हैं या आपने असुरक्षित संभोग 2 दिन पहले किया था |
आपातकालीन गर्भनिरोधक गोलियों का प्रयोग किस प्रकार करें ?
ओवरल/ ओवरल जी ( नोरजैस्ट्रेल 0 . 50 मि० ग्रा० + एथिनाईल इस्ट्राडयोल 0 . 50 मि० ग्रा० ) असुरक्षित संभोग के बाद 73 घंटों के अंदर , 2 गोलियां एक साथ लें और 2 गोलियां की दूसरी खुराक 12 घंटे बाद लें |
माला डी ( नोरजैस्ट्रेल 0 . 30 मि० ग्रा० + एथिनाईल इस्ट्राडयोल 0 . 03 मि० ग्रा० )
असुरक्षित संभोग के बाद , 72 घंटों के अंदर , 4 गोलियां एक साथ लें और 12 घंटे के बाद 4 गोलियां एक साथ फिर से लें |
आपातकालीन गर्भ निरोधक से आपको सिरदर्द हो सकता है और जी मितला सकता है |
इसलिए इन गोलियों को खाने के साथ लें और हो सकते तो उलटी रोकने की दवा भी साथ लें |
अगर आप गोलियां लेने के 3 घंटे के भीतर उलटी कर देती हैं तो वह खुराक फिर से लें |
आपकी अगली माहवारी तक आपको या तो संभोग नहीं करना चाहिए या फिर कंडोम का प्रयोग करें |
आपकी माहवारी आने के बाद आपको इच्छा अनुसार परिवार नियोजन का कोई साधन अपनाना चाहिए |
आपकी अगली माहवारी लगभग 2 सप्ताह में शुरू हो जानी चाहिए |
अगर तब तक नहीं आती है तो इसका अर्थ है की आप आपातकालीन गर्भ निरोधक के प्रयोग के बावजूद शायद गर्भवती हो गई हैं |
जब आपको गर्भ धारण का पूरा विश्वास न हो जाए , आपको अवरोधक साधन प्रयोग करते रहना चाहिए |
मिनी पिल्स ( “ केवल प्रोजेस्टिन ” गोलियां )
इन में इस्ट्रोजेन नहीं होता है , इसलिए संयुक्त गर्भनिरोधक गोलियां की तुलना में इनसे कम जी मितलाना है |
ये गोलियां तभी कार्य करती हैं जब इन्हे असुरक्षित संभोग के बाद 72 घंटों के अंदर प्रयोग किया जाए |
मिनी पिल्स की 20 गोलियां एक साथ लें |
12 घंटों के बाद फिर 20 गोलियां एक साथ लें |
आई . यू . डी
यह भी निषेचित अंडे को गर्भधारण की भित्ती में स्थापित होने से रोकती हैं |
असुरक्षित संभोग के 5 दिनों के अंदर किसी प्रशिक्षित स्वास्थ्यकर्मी द्वारा आई . यु . डी लगवानी चाहिए |
इसे अगले 5 वर्ष तक गर्भाशय में रखा जा सकता है और गर्भधारण से सुरक्षा पाई जा सकती है |
अगर आपको एस . टी . डी का जोखिम है तो आई . यू . डी न लगवाएं |
( यौनिक हिंसा के मामलों में इस संभावना का ध्यान रखना चाहिए ) |
अगर आपको परिवार नियोजन के किसी नये साधन के बारे में बताया जाता है तो इस साधन के विषय में आपने सारे प्रश्नों व चिंताओं के बारे में खुलकर चर्चा करना अवश्य सुनिश्चित करें कि आपको इसके बारे में निर्णय के लिए सारी जानकारी उपलब्ध हो और आप पर ऐसा कोई भी साधन अपनाने के लिए दबाव न डाला जाए तो आपके हित में नहीं है |
इस अध्याय को पढ़ने के पश्चात अगर फिर भी आपके दिमाग में परिवार नियोजन के सर्वोतम साधन के बारे में दुविधा है तो नीचे दिया गया चार्ट आपकी सहायता कर सकता है |
यह महत्वपूर्ण है कि आप ऐसा ही साधन चुनें जो आपकी आवश्यकताओं के एकदम अनुरूप है क्योंकि तभी आप इसे नियमित रूप से प्रयोग करेंगी और यह काफी प्रभावकारी होगा |
व्यक्तिगत आवश्यकता
शायद आप प्रयोग करना चाहें
आपको प्रयोग नहीं करना चाहिए
आपका साथी परिवार नियोजन में सक्रिय रूप से भाग नहीं लेना चाहता है
हार्मोन युक्त साधन , आई . यू . डी . , डायाफ्राम
पुरुष कंडोम , प्राकृतिक साधन
आपकी नियमित माहवारी के अतिरिक्त बीच-बीच में होने वाला स्त्राव आपको चिंतित करता है और आपके लिए कठिनाई उत्पन्न करता है
अवरोधक साधन , आई . यू . डी
हार्मोन युक्त साधन
आपको और बच्चे नहीं चाहिए
बंधीकरण , एप्लान्ट्स , आई , यू . डी . , इंजेक्शन
प्राकृतिक साधन , अवरोधक साधन
चाहे आप कुछ भी कहें , आपका साथी परिवार नियोजन अपनाना नहीं चाहता हैं
इंजेक्शन , आई . यू . डी
अवरोधक साधन , गर्भ निरोधक गोली , प्राकृतिक साधन
आपको अपनी योनि छूने में ग्लानी होती है
हार्मोन युक्त साधन , पुरुष कंडोम
डायाफ्राम , महिला कंडोम
आपको अपने साथी से संभोग न करने या उसे बीच में समाप्त करना अच्छा नहीं लगता है |
आई . यू . डी , हार्मोन युक्त साधन
अवरोधक साधन , प्राकृतिक साधन
आपको शंका है कि शायद आपके साथी के अन्य महिलाओं के साथ संबंध हैं और वह आपको एस . टी . डी संचारित न कर दे |
पुरुष या महिला कंडोम या कंडोम के साथ अन्य साधन
आई . यू . डी , हार्मोन युक्त साधन
आपके एक से अधिक यौन साथी है और या आपको एस . टी . डी हो चूका है |
कंडोम
आई . यू . डी
आप सोचती हैं कि शायद आप अगले एक वर्ष में बच्चा चाहेंगी |
कंडोम , डायाफ्राम , प्राकृतिक साधन , संयुक्त गोली , “ केवल प्रोजेस्टिन ” गोली
आई . यू . डी , इंजेक्शन एम्प्लान्ट्स
आप स्तनपान करा रही हैं
आई . यू . डी , कंडोम , शुक्राणु नाशक के साथ डायाफ्राम , मिनी पिल , “ केवल प्रोजेस्टिन ” इंजेक्शन
संयुक्त गर्भ निरोधक गोली , इस्ट्रोजनयुक्त इंजेक्शन
आपको अभी तक गर्भ नहीं ठहरा है |
हार्मोन युक्त साधन , अवरोधक साधन
आई . यू . डी .
आप कुछ भी याद रखने का कष्ट नहीं करना चाहती हैं |
आई . यू . डी . , एम्प्लान्ट्स इंजेक्शन
गर्भ निरोधक गोली , प्राकृतिक साधन
कभी कोई महिला अपने बच्चों के बीच उचित अंतर या उनकी संख्या सीमित तो रखना चाहती हैं परंतु उसे वह परिवार नियोजन नहीं अपना पाती हैं |
ऐसा होने के कई कारण हैं-
उसे विभिन्न साधनों के बारे में जानकारी नहीं मिल पाती है |
कुछ गर्भ निरोधक साधन आसानी से नहीं मिलते हैं या परिवार के लिए बहुत महंगे होते हैं|
महिलाओं के लिए स्वास्थ्य या परिवार नियोजन की सेवाएं आस-पास उपलब्ध नहीं है या स्थानीय स्वास्थ्य कार्यकर्ता परिवार नियोजन सेवाएं प्रदान करने में प्रशिक्षित नहीं है |
धार्मिक विश्वासों के कारण परिवार नियोजन अपनाने पर पाबंदी है |
महिला का पति परिवार नियोजन अपनाने के लिए राजी नहीं है |
पति का परिवार शादी के बाद जल्दी बच्चा चाहत है |
कभी-कभी साधनों का प्रयोग सरल नहीं होता है , उदहारणतया , प्राकृतिक साधनों के प्रयोग के लिए माहवारी का हिसाब रखना और साथी/ पति का सक्रिय सहयोग आवश्यक हैं |
ऐसा करना हमारे पुरुष , अनपढ़/ अधपढ़े समुदायों में काफी कठिन होता है |
यहां कुछ उन बातों की चर्चा की जा रही हैं जिनका पालन , लोगों के समूहों , महिलाओं को परिवार नियोजन सेवाएं उपलब्ध कराने व परिवार सेवाओं को प्रोत्साहन देने के लिए कर सकते हैं |
शिक्षा प्रदान करना
समाज के हर महिला , पुरुष , लड़के व लड़की को परिवार नियोजन के बारे में जानकारी उपलब्ध कराएं |
शिक्षा कार्यक्रम लोगों को परिवार नियोजन के फायदों के बारे में जाकारी दे सकते हैं और वे दपतियों को उनके लिए सर्वोतम साधन चुननें में सहायक हो सकते हैं |
संभवत : आप महिलाओं तथा दंपतियों से परिवार नियोजन के विषय में उनके अनुभवों तथा आम चिंताओं के बारे में चर्चा की शुरुआत व अगुवाई कर सकती हैं |
जब आप परिवार नियोजन के बारे में बात करे तो यौन संक्रमण रोगों तथा एच . आई . वी . /एड्स की रोकथाम की चर्चा भी छेड़ें , विशेषत : उन क्षेत्रों में जहां प्रवासन काफी अधिक है |
परिवार नियोजन साधनों को कम कीमत पर उपलब्ध कराएं
स्थानीय कार्यकर्ता को परिवार नियोजन सेवाओं के लिए प्रशिक्षण दिलवाएं , महिलाओं के लिए स्वास्थ्य केंद्र खुलवायें या अपनी क्लिनिक में ये सेवाएं उपलब्ध करायें |
विस्तारित सेवा प्रदान करने वाले पुरुष स्वास्थ्यकर्मी को प्रशिक्षित करें , ताकि वे पुरुषों को यह समझने में सहायता करें कि प्रजनन में उनकी भूमिका महत्वपूर्ण है ताकि वे परिवार नियोजन की ज्म्मेवारी में अपनी भागीदारी कर सकें |
पुरषों की “ मर्दानगी ” के बारे में विचारों को परिवर्तित करें ताकि वे परिवार नियोजन कार्यक्रमों में समर्थन देकर , अपने साथी के साथ भागीदारी निभा सकें |
यह स्पष्ट करें कि पुरुषों के लिए परिवार नियोजन के साधन बहुत सरल हैं और उसे कोई बुरा असर नहीं होता है |
समुदाय में अपने शिक्षा प्रयसों में वहां प्रचलित स्थानीय विश्वासों व धारणाओं को सम्मिलित करें जैसे कि लड़के की चाहत ; शादी के तुरंत पश्चात बच्चा होना आदि |
इससे परिवार नियोजन को स्वीकार करने में सहायता मिलेगी |
परिवार नियोजन के बारे में स्थानीय धार्मिक धारणाओं व चिंताओं का ख्याल रखें , अगर परिवार नियोजन को किसी साधन को ऐसे तरीके से समझाया जा सकता है कि धार्मिक विश्वासों को ठेस न पहुंचे तो उस साधन की अधिक स्वीकार्यता होगी |
जब आप अपने समुदाय में परिवार नियोजन के बारे में चर्चा करें तो यह याद रखने व अन्य लोगों को बताने से सहायता मिलती हैं कि परिवार नियोजन केवल महिलाओं के अच्छे स्वास्थ्य व कुशलक्षेमता के लिए ही नहीं , बल्कि आपके समुदाय में हरेक के जीवन की गुणवत्ता को सुधारने के लिए आवश्यक हैं |
बीसवीं सदी के अंत में महिलाओं की औसत जीवन क्षमता 55 वर्ष थी|
इस तरह तब महिला की रजोनिवृत्ति जीवन के अंतिम वर्षों में होती थी|
पर आज महिलाओं की जीवन क्षमता 80 वर्ष है|
महिलाओं के लिए यह सचमुच खुश होने की बात है|
रजोनिवृत्ति प्रजनन शक्ति का अंत मात्र है , जीवन या सक्रियता का अंत नहीं|
आप रजोनिवृत्ति पर नए जीवन की शूरूआत कर सकती हैं और अपनी नई मिली आजादी के साथ ( यानी आपका परिवार बस चुका होता है , और माहवारी , गर्भधारण आदि का कोई झंझट नहीं रहता ) आप बाद के तीस वर्ष आराम से बिता सकती हैं|
इस स्वभाविक घटना कों सकारात्मक रूप में लेना और जीवन के प्रजननहीन वर्षों को जीवन के सबसे सशक्त और रचनात्मक वर्ष बनाना आप पर निर्भर करता है|
रजोनिवृत्ति के बाद किस तरह आप एक स्वस्थ्य और रोग – मुक्त जीवन बिता सकती हैं ?
जीवन के प्रति सकारात्मक रवैया अपनाने का मतलब है कि आप रजोनिवृत्ति को अपने जीवन के मध्य काल की एक स्वाभाविक घटना के रूप में स्वीकार करें|
जहाँ तक संभव हो स्वाभविक रूप में , या अपने डॉक्टर की मदद से रजोनिवृत्ति के लक्षणों से दृढ निश्चय के साथ निबटें|
रजोनिवृत्ति के समय तक आपका परिवार बस चुका होता है , आपको हर महीने अपनी माहवारी की तारीख याद रखने की जरूरत नहीं होती , यानी माहवारी का कोई झंझट नहीं होता तो इस तरह से आपको बेहतर गुणवत्तापूर्ण जीवन जीने और अपनी इच्छा से कार्य करने के लिए एक नई आजादी मिलती है|
रजोनिवृत्ति के आरंभ में अपने स्त्री रोग विशेषज्ञ के साथ गहराई और विस्तार से विचार – विमर्श करें|
पूर्ण रोग वैज्ञानिक जाँच और आपके डॉक्टर द्वारा दिए गए आवश्यक सुझावों से आपको काफी मदद मिलेगी|
कभी-कभी अपने डॉक्टर के साथ अपने रोग के लक्षणों और समस्याओं पर बातचीत करने मात्र से आप मानसिक रूप से राहत महसूस करेंगी|
इस परिवर्तनकारी दौर में आपको ऐसे मित्र की जरूरत होती है जिससे आप अपने मन की बात कह सकें और उचित जानकारी व सुझाव प्राप्त कर सकें |
इसलिए एक मैत्रीपूर्ण डॉक्टर ढूंढें|
अपनी जीवन शैली अपनाएं|
स्वस्थ जीवन शैली का स्वास्थ्य पर बहुत अच्छा प्रभाव पड़ता है|
वजन को नियंत्रण में रखना और तनावों को वश में करना – ये जीवन शैली के दो अतिरिक्त पहलू हैं जो अच्छे स्वास्थ्य में योगदान करते हैं|
कोई भी एक भोजन ऐसा नहीं है जिसमें सभी स्वास्थयवर्द्धक गुण मौजूद हों|
सन्तुलित आहार ही सही रूप से संयोजित भोजन होता है जो आवश्यक पोषक तत्व प्रदान करता है|
एक सेब रोज खा कर आप डॉक्टर के पास जाने से बच नहीं सकते है , या ही सुबह 10 आंवले खा कर आप अपने याददाश्त नहीं बढ़ा सकते|
अविकसित देशों में जहाँ भोजन की कमी और जनसंख्या – विस्फोट सामान्यत : देखने को मिलता है , प्रमुख स्वास्थ्य संबंधी खतरा भोजन में मिलावट का होता है|
इससे बचें|
सन्तुलित आहार में भी आवश्यक पोषक तत्व मौजूद रहते हैं , जैसे कि प्रोटीन , कार्बोहाइड्रेट , वसा , विटामिन , मिनरल और पानी|
रजोनिवृत्ति के तत्काल पूर्व और बाद की अवस्था में महिलाओं को अन्य पोषक तत्वों के साथ- साथ अनेक प्रकार के निम्न वसायुक्त , दूध और दूध से बने खाद्य पदार्थ लेने चाहिए ताकि उनकी दैनिक कैलशियम संबंधी जरूरतें पूरी हो सकें|
हमारे शरीर की प्रत्येक कोशिका को ऊतकों की मरम्मत करने और नए ऊतक बनाने के लिए प्रोटीन की जरूरत होती है|
कार्बोहाइड्रेट हमारे शारीर के लिए सबसे सस्ता और बना- बनाया ईंधन होते हैं जो हमें कार्य करने के लिए ऊर्जा व शक्ति प्रदान करते हैं|
हमारे शरीर के मस्तिष्क , हृदय और लीवर जैसे महत्वपूर्ण अंगों को उचित प्रकार से कम करने के लिए ग्लूकोज की जरूरत होती है|
वसाएं शरीर का आरक्षित ईंधन होती हैं|
वे बचत बैंक खाते की तरह होती हैं|
वसाएं सबसे खर्चीला और ठोस आहार हैं जिनसे प्रोटीन या कार्बोहाइड्रेट की तुलना में 2 ( गुना अधिक कैलोरियाँ प्राप्त होती हैं|
मक्खन और घी जैसी पशु वसाओं में विटामिन ए , डी , ई , और के होता है , जबकि वेजिटेबल तेलों में विटामिन ए और डी . नहीं होते|
वसाओं में आवश्यक चर्बीयुक्त एसिड भी होते हैं जो शरीरिक विकास और पोषण के लिए जरूरी हैं|
वेजिटेबल तेलों में आवश्यक वसायुक्त एसिड प्रचुर मात्रा में मिलते हैं , जबकि घी , मक्खन और पशु वसाओं में आवश्यक वसायुक्त एसिड कम होते हैं|
इसलिए सन्तुलित पोषण के लिए यह जरूरी है कि हम कुछ कैलोरियाँ वेजिटेबल तेलों से भी प्राप्त करें|
विटामिन जीवन के लिए आवश्यक तत्व है|
प्रोटीन , वसा और कार्बोहाइड्रेट के विपरीत विटामिन न तो ऊर्जा प्रदान करते हैं और न ही वे ऊतकों का निर्माण करने में सहायक होते हैं|
वे शरीर के विभिन्न कार्यों के नियमनकर्त्ता हैं और पोषक तत्वों का उपयोग करने में शरीर की सहायता करते हैं|
सन्तुलित खुराक में विटामिन बी- कॉमप्लेक्स ( यानी बी समूह के विभिन्न विटामिन ) , विटामिन सी , ए , डी , ई , और के मिलते हैं|
यदि आप प्रतिदिन सन्तुलित आहार नहीं लेती तो आप विटामिन पूरक ( सप्लीमेंट ) ले सकती हैं|
रजोनिवृत्ति के बाद कुछ महिलाओं में विटामिन ई लेने से उत्तापन ( हाट फ्लश ) और पांव की मरोड़ आदि में कमी आती है|
विटामिन की तरह मिनरल्स भी कोई कैलोरी प्रदान नहीं करते|
पर वे ( क ) शरीर के ऊतकों के विकास और मरम्मत के लिए और ( ख ) शरीर के विभिन्न कार्यों के नियमन के लिए आवश्यक होते हैं|
मिनरल्स में आयरन कैलशियम , फास्फोरस , आयोडीन , सोडियम और पोटाशियमशामिल हैं|
आयरन हीमोग्लोबिन और लाल रक्त कोशिकाओ के निर्माण केलिए आवश्यक है|
आयरन की कमी से अनीमिया ( रक्ताल्पता ) हो सकता है जो कि विकासशील देशों में बहुत ही सामान्य है|
मजबूत हड्डियों और दांतों के लिए कैल्शियम आवश्यक है|
इसके अलावा रक्त का क्लाट ( थक्का ) बनाने के लिए भी यह आवश्यक है|
कैल्शियम शरीर में विभिन्न मांसपेशियों के संकूचन में भी मदद करता है|
कैल्शियम के बिना हमारी मांसपेशियां अतिसंवेदनशील हो जाती हैं|
यदि आपकी खुराक में दुग्ध उत्पाद शामिल नहीं है तो कैल्शियम की गोलियां लें जिनमें विटामिन दी और सी भी शामिल हो क्योंकी ये विटामिन हड्डियों को बनाने के लिए आवश्यक है|
कितना कैलशियम लें
आयु 25 से 50 वर्ष 100 मिग्रा . / प्रतिदिन
आयु 50 से 60 वर्ष 1500 मिग्रा . / प्रतिदिन
हार्मोन थेरेपी के मामले में 1,000 मिग्रा . /प्रतिदिन
पोषक तत्वों के अलावा हमें पानी और ऑक्सीजन की जरूरत भी होती है|
हमारे शरीर की सभी महत्वपूर्ण प्रक्रियाओं में जैसे कि पाचन , संचरण और मल- विसर्जन – में पानी की जरूरत होती है|
हमारे शरीर के ताप- नियमन में भी पानी की भूमिका होती है|
पानी कैलोरी- मुक्त होता है , इसलिए हम भी को हर दिन 8-10 गिलास पानी पीना चाहिए|
1 . भोजन करते समय प्रसन्न और तनावमुक्त रहें|
इससे अओके पाचन में सुधार होगा|
अच्छे स्वास्थ्य के लिए भोजन के समय हमारी मानसिक स्थिति उतनी ही महत्वपूर्ण है जितनी कि हमारा भोजन|
2 . प्रतिदिन सभी खाद्य समूहों में से एक चीज को शामिल करके सन्तुलित आहार खाएँ|
3 . नियमित अन्तराल के बाद भोजन करें|
एक बार में भारी भोजन करके पेट पर अतिरिक्त भर डालना और फिर अगली बार भोजन न करना गलत है|
4 . भोजन को स्वच्छतापूर्ण से ढंग से पकाएं और आकर्षक ढंग से परोसें|
धूम्र बीमारी और अकाल मृत्यु का अकेला सबसे बड़ा कारण है जिसे रोका जा सकता है|
धूम्रपान अस्थि – भंग को खतरे को दोगुना कर देता है|
अध्ययनों से पता चला है कि जो महिलाएं धूम्रपान करती हैं उनकी अस्थि – सघनता एस्ट्रोजन बनने में कमी आने करण अधिक निम्न हो जाती है|
लम्बे समय तक शराब का सेवन अस्थि – द्रव्यमान को घटा देता है और अस्थि भंग के खतरे को बढ़ाता है|
किन्तु अल्प मात्रा में मदिरा का सेवन करना यानी एक या दो ड्रिंक्स प्रति दिन लेना हानिकर प्रतीत नहीं होता|
नियमित ह्ल्का वजन उठाने वाला व्यायाम अच्छा रहता हैं क्योंकि इससे हड्डियों को , और साथ ही शरीर के लगभग सभी अंगों को लाभ मिलता ई|
व्यायाम से पेशियों की शक्ति , समन्वयन और लचकीलेपन में वृद्धि होती है|
व्यायाम वृद्धि लोगों सहित सामान्यत : सभी आयु-समूह के लोगों के लिए लाभदायक होता है|
इससे शरीर चुस्त-दुरूस्त रहता है और गिरने व हड्डी टूटने की संभावना कम हो सकती है|
कौन – सा विशेष व्यायाम आपको लाभ पहूंचायेगा ?
आप तेज पैदल चलने , साइकल चलाने , तैरने जैसे व्यायामों से शूरूआत कर सकती हैं|
योग और ध्यान लगाना ( मेडिटेशन ) शारीरिक और मानसिक तंदुरूस्ती के लिए लाभकारी होता है|
योनि की पेशियों को सिकोड़ने वाली कसरत ( केगेल्स ) – याद हैं आपको अपने प्रजनन आयु के दिनों की यह कसरत ? जिसे घर में , हर रेड लाईट पर करने को कहा जाता था|
अब वही केगेल्स करने के दिन लौट आए हैं|
इससे योनि को सहारा देने वाली पेशियाँ मजबूत और स्वस्थ बनती हैं|
साथ ही इससे मूत्रत्याग करने में असंयम को ठीक करने में भी मदद मिलती है|
व्यायाम के साथ जब आप शरीरिक और मानसिक स्वस्थता के स्थिति में पंहुचती हैं तभी आपको महसूस होता है कि यह अनुभव कितना अच्छा रहा|
जितना अधिक आप यह व्यायाम करेंगी उतनी ही शांत और तनावहीन , उतनी ही जीवंत और युवा महसूस करेंगी अपने आप को|
इसलिए अपनी यह कसरत आज ही शुरू कर दें और शीघ्र ही अपने यौवन पूर्ण जोश से अपने जीवन साथी को चकित कर दें|
रजोनिवृत्ति के बाद की आवधि में महिलाओं को योनि की क्षीणता और सूखेपन की वजह से संभोग करते समय दर्द होता है इससे यौन जीवन में दिलचस्पी भी कम हो सकती है|
शुरू में आप योनि के रूखेपन को दूर करने के लिए योनि स्नेह्कों ( लूब्रिकेंट्स ) का उपयोग करें|
यौन कार्य को जारी रखने से महिला योनि क्षीणता से बच सकती है , संभोग के समय दर्द में कमी आ सकती है और उसकी यौन रुचि जीवित रह सकती है|
जीवन के उत्तरार्ध में यौन रूप से सक्रिय रहना ही योनि को स्वस्थ रखने की कूंजी है|
इसके अलावा , प्रेम में संलग्न रहना जीवन में अधिक सकारात्मक दृष्टिकोण प्रदान करता है|
खूब सारा पानी और हर्बल चाय पी कर थर्मोस्टेट ( थापस्थाई ) की छुट्टी कर दें|
हल्की खुराक लें और अधिक बार लें और कल्पना करें कि ताप कुंडलिनी ऊर्जा की तरह आपके मेरुदंड में जीवनी शक्ति की भांति ऊपर चढ़ रहा है|
अक्सर तैरना या तब में स्नान करना अच्छा रहता है|
रजोनिवृत्ति या मेनोपोज , यह हर महिला के जिंदगी में होनेवाली एक महत्वपूर्ण घटना हैं।
रजोनिवृत्ति के दौरान महिलाओं को कई प्रकार के परेशानी के दौर से गुजरना पड़ता हैं।
रजोनिवृत्ति के लक्षणों से निपटने के लिए कुछ महिलाओं में किसी प्रकार के उपाय या उपचार की जरुरत नहीं पड़ती हैं।
कुछ महिलाओं में यह लक्षण बिना कोई तकलीफ के अपने आप ठीक हो जाते है परन्तु कई महिलाओं में यह लक्षण शारीरिक और मानसिक रूप से इतने पीड़ादायक होते है की उनके लिए योग्य उपाय और उपचार करना जरुरी होता हैं।
रजोनिवृत्ति के उपचार और घरेलु उपाय संबंधी जानकारी नीचे दी गयी हैं -
कुछ महिलाओं में रजोनिवृत्ति के दरम्यान होने वाले हार्मोनल बदलाव के कारण समस्या इतनी गंभीर हो जाती है की उन्हें डॉक्टर से ईलाज की जरुरत पड़ जाती हैं।
डॉक्टर महिलाओं के समस्या के गंभीरता अनुसार हार्मोनल दवा देकर मेनोपोजल हॉर्मोन थेरेपी देते हैं।
इस थेरेपी के कई दुष्परिणाम होने के कारण अधिक आवश्यकता पड़ने पर ही यह लेनी चाहिए और अल्प काल तक ही लेनी चाहिए।
हार्मोनल थेरेपी की जगह अपने जीवन जीने के तरीके में योग्य बदलाव लाकर महिलाएं रजोनिवृत्ति के लक्षणों से निपट सकती हैं।
रजोनिवृत्ति के बाद गर्म पसीने आने की समस्या आने पर नीचे दी गयी उपाय करे-
रजोनिवृत्ति के कारण नींद की कमी आने पर उपाय योजना करना चाहिए-
रजोनिवृत्ति के कारण होनेवाली यौन समस्या से निपटने के लिए नीचे दी उपाय योजना करे-
रजोनिवृत्ति के कारण त्वचा और बालों में रूखापन आ जाता हैं।
इनसे निपटने के लिए नीचे दी हुई उपाय योजना करे-
रजोनिवृत्ति के कारण महिलाओं को तनाव , चिंता , चिड़चिड़ापन , कम स्मरणशक्ति और बैचेनी जैसे मानिसक परेशानी से गुजरना पड़ता हैं।
इन लक्षणों को कम करने के लिए नीचे दी हुई उपाय योजना करे-
रजोनिवृत्ति के समय होनेवाले हार्मोनल बदलाव के कारण महिलाओं में कमजोरी आ जाती है इसलिए पौष्टिक समतोल आहार लेना बेहद जरुरी होता हैं।
ऊपर दी ए हुए सुझावों का पालन कर महिलाए रजोनिवृत्ति के समय होनेवाले परेशानी को काफी हद तक कम कर सकती हैं।
महिलाओं ने रजोनिवृत्ति के कारण अधिक परेशानी होने पर उसे छुपाने की जगह अपने पति से चर्चा कर डॉक्टर की सहायता अवश्य लेनी चाहिए।
आप थोड़ी सी सावधानी और उपाय कर अपने जीवन का यह नया दौर खुशी-खुशी बिता सकते हैं।
लेखक : डॉ . परितोष त्रिवेदी
रजोनिवृत्ति जिसे चिकित्सीय भाषा में मेनोपोज कहा जाता है एक ऐसी घटना है जिसमे से सभी महिलाओं को गुजरना पड़ता हैं।
महिलाओं में उम्र के साथ शरीर में एस्ट्रोजन हॉर्मोन में कमी आने के कारण मासिक धर्म अथवा मेंसट्रूएसन साईकल शुरुआत में अनियमित होते है और अंततः बंद हो जाते हैं।
भारतीय महिलाओं में सामान्य तौर पर 45 से 50 वर्ष के बीच में रजोनिवृत्ति आती हैं और इस पूरे बदलाव में 2 से 10 वर्ष लग जाते हैं।
महिलाओं में एस्ट्रोजन हॉर्मोन में कमी के कारण कई तरह की शारीरिक और मानसिक कठिनाइयों का सामना करना पड़ता हैं।
कई महिलाए शरीर में होनेवाले इस बदलाव के कारण होनेवाली समस्या और उनके उपाय से अनजान होने के कारण जीवन का लगभग एक तिहाई हिस्सा परेशानी में गुजारती हैं।
महिलाओं में रजोनिवृत्ति से जुडी समस्याओं को लेकर जागरूकता लाने के लिए हर वर्ष 18 अक्टूबर को वर्ल्ड मेनोपोज डे मनाया जाता हैं।
महिलाओं में रजोनिवृत्ति होने के कारण इस प्रकार हैं -
रजोनिवृत्ति के समय महिलाओं में कई समस्या निर्माण होती है जिनमे से कुछ समय के साथ ठीक हो जाती है तो कुछ हमेशा के लिए तकलीफ देती रहती हैं।
रजोनिवृत्ति के सामान्य लक्षण इस प्रकार हैं -
रजोनिवृत्ति के कारण शरीर में नीचे दी हुई शारीरिक लक्षण नजर आते हैं -
रजोनिवृत्ति के कारण शरीर में नीचे दी हुई मानसिक लक्षण नजर आते हैं -
महिलाओं में रजोनिवृत्ति से पहले एस्टोजन हॉर्मोन के कारण कई रोगों से सुरक्षा प्राप्त होती हैं।
इस हॉर्मोन में कमी आने से रजोनिवृत्ति के बाद महिलाओं को ऊपर दी समस्याओं का सामना करना पड़ता हैं और इन समस्यों को दूर करने के लिए कुछ उपाय करने जरुरी होते हैं।
लेखक : डॉ . परितोष त्रिवेदी
सीता एक बच्चा है|
उसकी उम्र एक साल की है|
सीता अब भी अपने बच्चे को अपना दूध पिलाती है|
बच्चे के जन्म के 6 माह बाद सीता की माहवारी पहले जैसी शुरू हुई|
अब उसे हर माह समय से माहवारी होने लगी|
एक साल तक सब कुछ ठीक था|
अध्यक्ष महोदय -- कुंवर विजय शाह जी ऐसा तो नहीं कि हाथी ने बोल दिया हो कि जब तक ग्यारहवीं पास नहीं आयेगा तो मेरा महावत नहीं होगा, कहीं ऐसा तो नहीं हुआ है . (हंसी). . . . .
कुंवर विजय शाह -- माननीय अध्यक्ष महोदय, आपके माध्यम से, इस सदन के माध्यम से यह बताना चाहता हूं कि हाथी चलाना एक टेक्नीकल काम है.
इसलिये मेरा निवेदन है कि उसे आप और हम नहीं चला सकते हैं.
माननीय गोविन्द सिंह जी भी नहीं चला पायेंगे. (हंसी). . . .
श्री सचिन सुभाष चन्द्र यादव-- माननीय अध्यक्ष महोदय, कुंवर विजय शाह जी चला सकते हैं, इनको पूरा विश्वास है, आप फिर भी हाथी चला सकते हो(हंसी)
संसदीय कार्यमंत्री(डॉ. गोविन्द सिंह) -- माननीय अध्यक्ष महोदय, मैं कुंवर विजय शाह जी को बताना चाहता हूं कि मैंने अनुकंपा नियुक्ति के लिये परसो घोषणा कर दी है कि हम नियम शिथिल करेंगे और पूरे प्रदेशों में सब विभागों में अभियान चलाकर अनुकंपा नियुक्ति की भर्ती की जायेगी.
कुंवर विजय शाह-- यह बहुत अच्छी बात है, इसके लिये आपका धन्यवाद, आपकी सरकार को धन्यवाद है कि अगर आप इनके लिये कुछ कर रहे हैं तो बहुत अच्छी बात है और यह बधाई की बात है.
अभी हमारे सचिन भाई ने कहा कि विजय शाह जी हाथी चला सकते हैं.
यह बात आपको कैसे मालूम ?
मेरे घर में अध्यक्ष जी चार हाथी थे और मैं बचपन में उनको नहलाने ले जाता था, इसलिये मैं हाथी चलाना अच्छी तरह से जानता हूं (हंसी). .
माननीय अध्यक्ष महोदय, जैसा आपने निर्देश दिया है, मैं पूरी कोशिश करूंगा कि उसका पालन करूं.
अभी बात वनों की सुरक्षा की आ रही थी तो मंत्री जी मैं इस संबंध में कहना चाहता हूं कि वनों की सुरक्षा में केवल हम अगर चार हजार कर्मचारी और भर्ती कर लें तो क्या वन कटना बंद हो जायेगा, नहीं होगा.
क्या हम डिप्टी रेंजर और रेंजर को बंदूकें दे दें तो क्या वन कटना बंद हो जायेगा, नहीं होगा.
वन अगर वास्तव में बचेगा तो उसके लिये गांव वालों को सहभागी बनाना पड़ेगा (मेजों की थपथपाहट) वनों में रहने वाला, वन उपज और लकड़ी का आधा-आधा हिस्सा करना पड़ेगा और उनसे कहना पड़ेगा कि भैय्या यह वन है, इसकी गांव वाले सुरक्षा करेंगे जब इसे काटेंगे और उससे जब पैसा आयेगा तो आधा पैसा गांव वालों का और आधा पैसा सरकार का होगा.
अभी आप उन्हें बीस प्रतिशत दे रहे हो तो बीस प्रतिशत में गांव वाला क्यों लकड़ी की सुरक्षा करेगा ?
बांस का आपने तीन जिलों में सौ प्रतिशत दिया है और बाकी जगह पचास प्रतिशत दिया है तो केवल तीन जिलों में आपने सौ प्रतिशत क्यों दिया है ?
इसलिये दिया है, क्योंकि बालाघाट, छिंदवाड़ा, बैतूल, सिवनी से आप बांस निकाल नहीं पा रहे थे पिछले 3 साल से.
मेहरबानी करके माननीय मंत्री जी बांस का अगर आप 100 प्रतिशत पूरे मध्यप्रदेश में करेंगे तो आदिवासी को निश्चित रूप से लाभ होगा, क्योंकि वन और आदिवासी का चोली दामन का साथ है.
उनका जीवनस्तर, उनकी समस्यायें, उनका निराकरण एक दूसरे में समाहित है और इसलिये मेरा आपसे निवेदन है कि लकड़ी में जो लाभांश की राशि होती है उसका फारेस्ट में रहने वाले जो हमारे आदिवासी भाई है, हमारी उपाध्यक्ष महोदया भी इस बात से सहमत होंगी.
50 प्रतिशत, अगर वास्तव में आपकी सरकार यह चाहती है कि वन बचें, आदिवासियों का भला हो तो जो 20 प्रतिशत की लाभांश राशि आप दे रहे हैं उसको बढ़ाकर के आप 50 प्रतिशत करेंगे तो बहुत मेहरबानी होगी.
उसी तरह वन कर्मचारियों की सुरक्षा के लिये भी कई बार हम देखते हैं और आजकल तो लोग जब अतिक्रमण करते हैं तो वन कर्मचारियों पर ही आक्रमण कर देते हैं और कई वन कर्मचारी मारे भी जाते हैं.
जंगली जानवर से भी उन्हें असुरक्षा होती है.
पिछली बार भी जब हमारी सरकार थी, हमने कहा कि उनको एक ऐसा डंडा दिया जाये ताकि वह जीवन की रक्षा भी कर सकें और जानवर को भी नुकसान न हो.
अगर कोई जानवर हमला कर दे तो जो चार्जिंग वाला जो डंडा होता है अगर वह जानवर को छुआ दे तो कुछ देर के लिये वह भाग जायेगा, आवाज करेगा, बड़ी तीखी आवाज करेगा और उसी डंडे में लाइट होती है, लाइट भी होगी, करेंट भी होगा और आवाज भी होगी और ऐसा डंडा मैंने कुछ अधिकारियों को गिफ्ट भी किये हैं.
माननीय अध्यक्ष जी, वनों की सुरक्षा करने वाले खासकर हमारी बहनें भी आ गईं, तो अगर कोई जंगली मानसिकता का अधिकारी या कोई व्यक्ति भी उन पर हमला करे तो करंट वाला डंडा छुआ दे, 4 घंटे बेहोश हो जाये.
हमारी बहनों की सुरक्षा के लिये भी भरती में 10 प्रतिशत या 30 प्रतिशत, मुझे मालूम नहीं बहनें वन कर्मचारी कितने प्रतिशत ले रहे हैं आप लोग, 30 प्रतिशत.
आप कितना ले रहे हैं.
श्री तरूण भनोत-- माननीय अध्यक्ष महोदय, वह डंडा किस-किस को दिया है आपने अगर बता दें.
कुंवर विजय शाह-- भाई साहब विदेश से लाया था, मैंने गिफ्ट किया था.
एक माननीय सदस्य-- आप तक भी पहुंचा दिया जायेगा.
कुंवर विजय शाह-- अध्यक्ष जी, जंगली मानसिकता का जो व्यक्ति होता है उससे बचाव का डंडा है . . (हंसी). . अब मैं आपको कैसे दे सकता हूं.
आपकी अच्छी मानसिकता है, जो जंगली मानसिकता का व्यक्ति है जो हमारी मां, बहनें जंगल में जाती हैं और जंगली जानवर होते हैं उनसे सुरक्षा का है, मैं आपको कैसे दे सकता हूं.
माननीय अध्यक्ष जी, मेरा निवेदन है कि ऐसी बहुत सी चीजें हैं जिससे हमारी बहुत सी बहनें जो कर्मचारी हैं वह सुरक्षित रहेंगी और जानवर भी सुरक्षित होगा और लाइट से चलेगी भी.
इसी तरह बात हुई थी अगर जंगल बचाना है तो आपको सरभुजा के लिये कुछ वैकल्पिक व्यवस्था देखना पड़ेगी.
लकड़ी कटकर आयेगी अध्यक्ष जी, जंगल कैसे बचेगा.
आप सब लोग इस बात से सहमत हैं.
मैंने पहले भी निवेदन किया था और जब वन विभाग में मैं चंद महीने था तो मैंने एक प्रयोग भी किया, 15 हजार कनेक्शन जो वनोपज का लाभांश, वनोपज का पैसा और लघु वनोपज से जो पैसा मिलता है उससे, हमने प्रयोग किया कि वन में रहने वाले लोगों को फ्री गैस कनेक्शन दें.
हमारे वन अधिकारी यहां बैठे हुये हैं.
जब मैं वन मंत्री था, शेर ने एक हमारी जवान बहन को पकड़ लिया और हमारे गांव वालों के सामने उसको खा गया.
हमने जब पूछा इत्तेफाक से मैं वहां था एजए वनमंत्री, हमने कहा क्यों गई थी तो बोले मां-बेटी दोनों लकडि़या बीनने गईं थीं, मोली लेने गई थीं, समझते हो न आप, मैं तो गांव देहात का आदमी हूं इसलिये, तो हमने कहा क्यों तो बोले शेर खा गया.
कुछ ऐसी व्यवस्था नहीं हो सकती, लकड़ी बीनना है, लकड़ी मोली लाना हमारी मजबूरी है और एक मोली 2 दिन, 4 दिन, 5 दिन से ज्यादा चलती नहीं है.
मेरा केवल एक सुझाव यह है कि आप गैस के माध्यम से, जो लाभांश का पैसा है, जो आपके वन सुरक्षा का पैसा है, आप कहां खर्च कर रहे हैं, आप नाका बना रहे हैं, आप बाउंड्रीवाल बना रहे हैं.
मेहरबानी करके अगर उन वन में रहने वाले लोगों को आप गैस कनेक्शन दिलायेंगे, भारत सरकार भी दे रही है, आप भी थोड़ी मदद कर दोगे तो जो आपने कहा है कि 5 किलोमीटर तक हम मोली ले जायेंगे, उसकी बजाय अगर आप सबको गैस कनेक्शन दे देंगे तो यह लकड़ी बेचने का धंधा बंद हो जायेगा माननीय मंत्री जी. मेहरबानी करके इस पर भी आप ध्यान दें.
अध्यक्ष महोदय-- धन्यवाद.
आप दोनों ने पूरा समय ले लिया.
कुंवर विजय शाह-- मैं बस पांच मिनट में खत्म कर दूंगा.
अध्यक्ष महोदय-- कितना.
कुंवर विजय शाह-- बस दो मिनट.
अध्यक्ष महोदय-- मुझे करेंट लग गया, कैसे कर रहे हो आप, नहीं, आपके साढ़े तेरह मिनट हो गये हैं.
कुंवर विजय शाह - माननीय मंत्री जी, मैं आपको बहुत सारे सुझाव देना चाहता हूं क्योंकि मैं तो वनों में ही रहता हूं 70 परसेंट वहां वन हैं.
मैं सिर्फ प्वाइंटेड बात करूंगा.
वन ग्राम का राजस्व ग्राम में परिवर्तन या वन ग्रामों के विकास के लिये एक पैसा नहीं रखा.
और तो और लिख दिया भारत सरकार और सुप्रीम कोर्ट में जो चल रहा है कि 310 वन ग्राम जो हम राजस्व ग्राम बनाएंगे लेकिन उनका नियंत्रण राजस्व विभाग नहीं करेगा अब ऐसी आपत्ति यदि वन विभाग की आयेगी तो हम लोग क्या करेंगे.
अध्यक्ष महोदय - कृपया समाप्त करें.
श्री यशपाल सिंह सिसौदिया - अध्यक्ष महोदय, वह बैटरी वाला डंडा ढूंढ रहे हैं.
अध्यक्ष महोदय - हां वह डंडा ढूंढ रहा हूं मैं.
श्री तरुण भनोत - नहीं वह तो जंगली प्रवृत्ति के लोगों के लिये है.
इनके लिये नहीं है वह.
कुंवर विजय शाह - मैं वह डंडा अध्यक्ष जी को लाकर जरूर दूंगा कि आपके पास अगर पहुंच गया तो मैं दावा करता हूं कि आपके निर्देश वन विभाग को पहुंचेंगे और हजारों बहनें, हमारे कर्मचारी उससे सुरक्षित रहेंगे.
माननीय मंत्री जी,जो आपने वन ग्राम की बात कही, वह मैं आपको लिखकर भी दूंगा.
हमारे विधान सभा क्षेत्र में जो आशापुर डिपो है वहां लाखों, करोड़ो रुपयों की लकड़ी है, एशिया का सबसे बड़ा डिपो हो सकता है लेकिन आप वहां एक फायर फाईटर वहां रख दोगे तो आपका वन भी सुरक्षित होगा और डिपो भी सुरक्षित होगा.
ऐसे बड़े-बड़े डिपों में जहां करोड़ों रुपयों की आपकी आमदनी है.
वहां आप एक-एक फायर फाईटर खरीद कर रखोगे तो आपको कोई नुकसान होने वाला नहीं है.
इसी तरह जो घायल होने वाला आदमी है या कोई जंगली जानवर किसी को खा जाता है, हम लोगों ने उसको 4 लाख किया पहले 50 हजार,1 लाख मुआवजा था.
पहले जमाने में कोई वन कर्मचारी मर जाता था तो उसे 1 लाख रुपये मिलता था मैंने उसको 10 लाख किया.
ये छोटी-छोटी चीजें हैं.
वनोपज को और लकड़ी का जो फर्नीचर है अगर ये भी सरकारी विभागों में बैन कर दोगे तो मुझे लगता है कि जंगल बचेगा.
गोविन्द सिंह जी यह प्रस्ताव पास कर सकते है कि लकड़ी का फर्नीचर सरकारी कर्मचारी और सरकारी आफिस में हम बेन कर रहे हैं, अगर यह निर्णय आप ले लोगे तो जंगल कटने से बचेगा और जंगल से बहुत ज्यादा पैसा आता नहीं.
400-500 करोड़ रुपये आता होगा.
मेहरबानी करके 10 साल जंगल काटना बंद कर दें, अगर 10 साल आपने जंगल काटना बंद कर दिया तो आटोमेटिक जंगल बच जायेंगे.
अध्यक्ष जी, आपने समय दिया बहुत-बहुत धन्यवाद.
श्री सोहनलाल बाल्मीक अनुपस्थित
श्री निलय विनोद डागा अनुपस्थित
श्री सीताराम आदिवासी अनुपस्थित
श्री कुंवर सिंह टेकाम (धौहनी) - माननीय अध्यक्ष महोदय, वन के संबंध में जो मांग है उसका मैं विरोध करता हूं और कटौती प्रस्ताव का समर्थन करते हुए अपनी बात रखूंगा क्योंकि माननीय विजय शाह जी और माननीय संजय शाह जी ने पूरी तरह बिन्दुवार अपनी बातों को रखा है.
मुझे लगता है कि इतने बढ़िया सुझाव उन्होंने दिये हैं इसीलिये मैं उन पर नहीं जाना चाहता.
हमारे यहां सीधी जिले में संजय दुबरी टाईगर रिजर्व क्षेत्र 2008 के पहले घोषित हुआ.
वहां 8 ग्राम पंचायतों के 48 गांवों को व्यवस्थापन के लिये चिन्हित किया गया.
उसमें से मझगंवा, रौंदा भदौड़ा, गांजिन लौढ़िया, बस्तुखरबर, दुर्घुटी, देबर, चिनगंवा,दुबरीकला, उमरिया के ग्राम पंचायतों के 48 ग्रामों का व्यवस्थापन होगा जिनके 10 हजार परिवार विस्थापित होंगे.
इनको व्यवस्थापन के नाम पर केवल 10 लाख रुपये 2008 में नोटिफिकेशन करके, कि 10 लाख प्रति परिवार को पेकेज देकर इनको विस्थापित किया जायेगा और उसमें से 8 ग्रामों का व्यवस्थापन भी कर दिया गया और आज वे लोग न जमीन खरीद पाये, न कहीं बस पाये और उन 8 गांवों के विस्थापित परिवार दर-दर भटक रहे हैं.
इसलिये व्यवस्थापन का जो क्राईटीरिया है, नियम है, इस पर विचार करने की जरूरत है और यह जो 10 लाख प्रति परिवार का पेकेज है, यह बहुत कम है.
2008 की महंगाई दर और आज की महंगाई में अंतर है.
मैंने उस समय भी मांग की थी.
उस समय माननीय शेजवार जी, और पी. सी. सी. चीफ (वाईल्ड), सबने उस समय वहां का दौरा भी किया था.
लेकिन उसमें अभी भी जो मुआवजे की राशि है उसका बढोतरी से संबंधित काम अटका पड़ा हुआ है.
हमारे यहां जो फसल हानि होती है वहां के एक भी किसान को उसका मुआवजा नहीं मिलता है, इसलिए उसकी व्यवस्था होनी चाहिए.
जो पशुहानि, जनहानि हो रही है उनका भी त्वरित निराकरण नहीं होता है.
इनका त्वरित निराकरण करने की आवश्यकता है.
साथ ही हमारे यहां जो छत्तीसगढ़ से हाथियों का प्रवेश हो जाता है, उनका तांडव चलता रहता है.
हाथी घरों को बिल्कुल तबाह कर देते हैं.
जनहानि करते हैं फसल हानि करते हैं लेकिन आरबीसी 6 (4) में थोड़ा सी राशि दे देते हैं दो-दो हजार, तीन-तीन हजार देते हैं लेकिन जिसका घर चला गया, जिनकी फसल नष्ट हो गई तो यह जो मुआवजे की राशि है उसका वास्तविक मूल्यांकन करके या तो बढ़ाकर उनको मिलना चाहिए.
हमारे यहां अभी तक 72 घरों का नुकसान हुआ है.
72 घरों को केवल दो दो हजार रुपये देकर इतिश्री कर लिया गया और कहा गया कि यही नियम है, वह गरीब परिवार कहां जाएंगे?
जो उनका नुकसान होता है उस पर विचार करने की आवश्यकता है.
अध्यक्ष महोदय, माननीय मंत्री जी अभी साइडोल में, बस्तुआ का सफारी एरिया में मुआवजा बंटा.
बहुत सारे ऐसे परिवारों को छोड़ दिया, उनके कुछ आवेदन पत्र मेरे पास में हैं, मैं आपको अलग से दूंगा.
मंगल बैगा, धनसार बैगा, राममनोहर बैगा, रामनाथ बैगा, देववती बैगा, ये साइडोल और घुटी के हैं इनको मुआवजा नहीं दिया गया है और वहां से बेदखल कर दिया गया है.
वहां जाने नहीं दिया जा रहा है, उनके पास में न घर है न मुआवजा का पैसा, वे जाएं तो जाएं कहां?
इस स्थिति में है.
इसी तरह से रामराज यादव, शुभकरण यादव, सथार खरिया बस्तुआ ग्राम पंचायत का हैउसको भी मुआवजा नहीं दिया गया है.
यह तो दिखवा लें.
मैंने कई बार पत्र लिखा.
तमाम जांच दल गठित होते हैं और इसके बाद ढाक के तीन पात, इसलिए माननीय मंत्री महोदय आप कुछ संवेदनशील लगते हैं.
मुझे लगता है कि आदिवासियों का भला होगा तो इन बातों को आप दिखवा लेंगे.
वहां जितने भी कोर जोन और बफर जोन हैं जो 48 गांवों को शामिल किया गया है, इनका जरूर एक बार परीक्षण करवा लें कि यह वास्तव में इनका जो सीमांकन हुआ है संजय दुबरी टाइगर रिजर्व क्षेत्र के लिए तो वास्तव में सही है या गलत है इसका निर्धारण सही होना चाहिए और बाकी सब बिन्दुवार आपने कह ही दिया है, इसलिए उस पर ज्यादा न बोलते हुए मुझे केवल इतना कहना है कि जो जंगली जानवर उनकी न तो जंगल में खाने की व्यवस्था है, न पीने के पानी की व्यवस्था है और इसलिए वे गांवों की ओर आते हैं और तमाम फसल हानि, जनहानि और पशुहानि करते हैं तो इनकी रोकथाम करने के लिए आप क्या कारगर उपाय बनाएंगे?
हमारे यहां सुअर बहुत ज्यादा बढ़ गये हैं, वह फसल का नुकसान करते हैं.
बन्दर बहुत ज्यादा हो गये हैं, उनकी क्या व्यवस्था करेंगे, वह फसल हानि करते हैं.
इसके लिए कोई कार्य योजना बनाकर इन ज्यादा बढ़े हुए जंगली जानवरों को आप कहीं दूसरी जगह पलायन करवाएं इतना ही कहते हुए जो आपने मुझे समय दिया, बहुत बहुत धन्यवाद.
माननीय मंत्री जी आप इस पर समुचित कार्यवाही करेंगे मेरी इसी अपेक्षा के साथ आपको भी बहुत बहुत धन्यवाद.
श्री विजयपाल सिंह - अध्यक्ष जी, मुझे भी एक मिनट दे दें क्योंकि मेरा प्रश्न था उस दिन मेरा प्रश्न आया नहीं था, उस दिन विधान सभा स्थगित हो गई थी.
अध्यक्ष महोदय - प्रश्न आपका नहीं आया तो उसमें मेरी क्या गलती है?
और आपकी क्या गलती है?
आपने प्रश्न लगाया प्रश्न लग गया, अब न तुम्हारी गलती, न मेरी गलती.
श्री विजयपाल सिंह - इनके बाद एक मिनट लूंगा.
अध्यक्ष महोदय - लेकिन जो पहले बोलने वाले हैं उनको बोल लेने दें.
श्री फुन्देलाल सिंह मार्को( पुष्पराजगढ़ ) -- माननीय अध्यक्ष महोदय मांग संख्या 10 का मैं समर्थन करता हूं और कटौती प्रस्तावों का विरोध करता हूं.
मैं वन मंत्री जी को बहुत बधाई देता हूं कि वनों के संरक्षण और विकास के लिए आपने जो बजट की मांग की है उससे निश्चित ही हमारे मध्यप्रदेश में हमारे घटते वनों का जो रकबा है उसमे सुधार का काम करेंगे.
जैसा कि हमें पता है 33 प्रतिशत वन होना आवश्यक है, पर्यावरण संतुलन के लिए जितने वन होना चाहिए उससे बहुत कम वन हमारे मध्यप्रदेश में हैं.
आज मध्यप्रदेश में बिगड़े वनों का जो क्षेत्रफल है 77414 वर्ग किलोमीटर है, मैं यहां पर मंत्री जी से निवेदन करना चाहूंगा कि यह जो बिगड़े वन का क्षेत्र हैं जहां पर पौधे नहीं है.
मैंचाहता हूं कि वन समितियों के माध्यम से और जो बड़ी ग्रीन कपनियां है इन कंपनियों के संयुक्त प्रबंधन से उन बिगड़े वन के क्षेत्र में वृक्षारोपण करायें और इनको पौधों के रख रखाव के लिए 7 से 8 तक की जिम्मेदारी दें और उसके बाद में जिन क्षेत्रो में वह वृक्षारोपण करते हैं वहां से चारा है घास है जो भी वहां से निकल रहा है उसकी आय उस समिति को देने का कष्ट करें.
मेरा अनुरोध है कि मध्यप्रदेश में जो वन विभाग के द्वारा गौशालाओं का निर्माण हो रहा है तो गांव के किनारे पर जो मवेशी है वह खेत में घुसकर और वन क्षेत्र में घुसकर वनों का और खेतों का नुकसान करते हैं उऩको इन गौशालाओं में रखेंगे तो हमें हमारे जंगलों और खेतों में जो नुकसान हो रहा है उसका लाभ मिलेगा.
अध्यक्ष महोदय मैं वन मंत्री जी से निवेदन करना चाहता हूं कि हमें वृक्षारोपण को बढ़ावा देना चाहिए इ स वृक्षारोपण में पहले वन विभाग के माध्यम से पौधा रोपणियां हुआ करती थीं उन पौधा रोपणियों को समाप्त कर दिया गया है.
आपके पास में अगर कोई पौध रोपण नहीं है तो मैं यह चाहता हूं कि उन पौध रोपणियों को फिर से चालू करें उसमें ऐसा सस्ता पौधा जो किसानों को और आम जनता को सस्ता उपलब्ध करायें ताकि लोग अपने घरों में मे़ड़ों में खेतों में जहां पर भी उनके पास में जमीन हैं वहां लगायें और पौधे को तैयार करने काम करें.
मैं माननीय मंत्री जी से निवेदन करना चाहता हूं कि संयुक्त वन प्रबंधन के अंतर्गत जो हमारी ग्राम वन समितियां हैं उन ग्राम समितियो की भूमि शून्य कर दी जाती है तथा हमारी सरकार व संयुक्त वन प्रबंधन की वन समितियों को नये सिरे से गतिशील बनाया जाय और उनको ज्यादा से ज्यादा राशि ग्राम वन समितियों को उपलब्ध करायेंगे मुझे ऐसा विश्वास है कि वह ज्यादा अच्छा हमारी जनता और ग्राम वन समितियां मिलकर वनों की सुरक्षा रक्षा करने में सक्षम होंगे.
मैंने अपने कुछ सुझाव तैयार किये हैं.
अध्यक्ष महोदय -- नहीं आप अपने सुझाव मंत्री जी को दे दें.
श्री फुन्देलाल सिंह मार्को -- मैं एक बात कहना चाहता हूं कि 5वीं अनुसूची को लागू कर दें तो वहां के वनों रहने वाले लोग हैं उनको वनउपज का लाभ मिलने लगेगा.
जनजाति समाज के लोगों को लाभ मिलेगा इससे विकास भी होगा.
आपने मुझे बोलने का समय दिया धन्यवाद्.
श्री यशपाल सिंह सिसोदिया -- अध्यक्ष जी एक घड़ी बताती है 7 बजकर 34 मिनट 12 सेकण्ड एक बता रही है 7 बजर 34 मिनट 25 सेकण्ड .
अध्यक्ष महोदय -- आप ऐसा करें कि इस घड़ी को इस आंख से देखें, उस घड़ी को उस आंख से देखें.
कुंवर विजय शाह -- अध्यक्ष महोदय चार घड़ी हैं और चारो में समय अलग है.
अध्यक्ष महोदय -- आपकी बड़ी कटीली नजरें हैं मैं आपकी कटीली नजरों को धन्यवाद देता हूं.
आप सुने कि जो सामने वाली घड़ी है उसको देखता हूं.
कुंवर विजय शाह -- अध्यक्ष महोदय, चारों घड़ियों का समय अलग अलग है.
अध्यक्ष महोदय -- मैं जो सामने घड़ी है, उसको देखता हूं.
खत्म बात.
कुंवर विजय शाह -- अध्यक्ष महोदय, आपको घड़ी इधर दिखती है, हमको इधर दिखती है, उधर वालों को इधर दिखती है.
इसलिये मेहरबानी करके सबको एक जैसा दिखे, जैसा आप देख रहे हैं, सबको वैसा दिखे.
अध्यक्ष महोदय -- तो जो मेरी घड़ी है, मुझे देखो ना.
जब मैं मना कर देता हूं, मना कर देता हूं.
जब चालू करता हूं,चालू करता हूं, तो मेरी घड़ी देखो भाई.
शैलेन्द्र जैन जी.
श्री शैलेन्द्र जैन (सागर) -- अध्यक्ष महोदय, सबकी नजरों में हो साकी,यह जरुरी है मगर, सब पर साकी की नजर हो, यह जरुरी तो नहीं.
अध्यक्ष महोदय, आपने बोलने के लिये समय दिया, बहुत बहुत धन्यवाद.
मैं बात करना चाहता हूं कि जो शहरी क्षेत्र हैं और शहरी क्षेत्र के अन्तर्गत जो वन आछादित क्षेत्र हैं, वन हैं, ऐेसे क्षेत्रों को विकसित करने की दिशा में एक महत्वपूर्ण कदम उठाया गया था और उस महत्वपूर्ण कदम के परिणाम बहुत अच्छे आये.
सम्भागीय स्तर पर जैसे इन्दौर,ग्वालियर, जबलपुर, उज्जैन एवं सागर है.
हम बहुत भाग्यशाली हैं कि सागर शहर के अन्दर 100 हेक्टेयर में हमने सिटी फारेस्ट डेव्हलप किया, इसके लिये हमें मध्यप्रदेश सरकार से भी मदद मिली, केंद्र सरकार से भी मदद मिली.
यह 100 हेक्टेयर फारेस्ट ऑक्सीजन बैंक बन गया है, इससे सागर शहर के लोगों को बहुत सुविधा हुई है.
हम चाहते हैं,हमने उसके अंतर्गत बहुत कुछ काम किये हैं.
व्यूह पाइंट बनाये हैं, सड़कों का विकास किया है.
एक बहुत अच्छा टूरिस्ट प्लेस विकसित हो गया है.
हम चाहते हैं कि उसका हमने प्रस्ताव दिया है, उस प्रस्ताव को थोड़ी सी फंडिंग आप करवा देंगे, मैंने निवेदन किया था, लेकिन बजट में इस बार कोई प्रावधान नहीं हुआ है.
मैं आपके माध्यम से मंत्री महोदय से चाहता हूं कि सिटी फारेस्ट के लिये विशेष रुप से, क्योंकि यह शहरी क्षेत्र की जनसंख्या के लिये बहुत महत्वपूर्ण आक्सीजन बैंक के रुप में काम करेंगे.
अध्यक्ष महोदय, मध्यप्रदेश में दो चिड़िया घर नेशल ज़ू अथारिटी ने स्वीकृत किये हैं.
एक रायसेन में है,डॉ. प्रभुराम चौधरी जी चले गये, उनके क्षेत्र में है और एक हमारे सागर क्षेत्र में है.
अब नेशनल ज़ू अथारिटी की स्वीकृति के बाद सर्वे का काम हो चुका है.
अब जो जमीन फारेस्ट लैण्ड है, जितनी जमीन उसमें आ रही है, वह रेवेन्यू लैंड से उसको कम्पनसेट करने की आवश्यकता है.
तो उसके संबंध में वन विभाग जो है कुछ सुस्ती का काम कर रहा है, यह मैं मंत्री जी से कहना चाहता हूं, चूंकि यह ज़ू जो हैं और रेस्क्यू सेंटर जो हैं, ये हमारे आगे आने वाली पीढ़ी को वन्य प्राणियों के प्रति जागृति लाने के लिये, उनको शिक्षित करने के लिये बहुत महत्वपूर्ण होते हैं और जहां जैसे बने हुए हैं, वह बहुत संकुचित हो गये हैं.
हमने 100 हेक्टेयर से भी अधिक जगह में ज़ू और रेस्क्यू सेंटर का प्रपोजल दिया है, वह भी प्रस्ताव आपके अधिकारियों के यहां लंबित है.
आप कृपा करके उसको दिखवा लेंगे, बड़ी कृपा होगी.
अध्यक्ष महोदय, सागर जिले में, हमारे मंत्री महोदय हर्ष यादव जी भी बैठे हैं, उनके क्षेत्र का विषय है.
नौरादेही अभ्यारण्य में बहुत कुछ विस्थापन का कार्य हो गया है.
80-90 प्रतिशत तक विस्थापन का कार्य हो गया है.
गांव के गांव विस्थापित हो गये हैं.
बहुत बड़ी राशि सरकार ने दी है.
हम चाहते हैं कि जो शेष बचा हुआ काम है, उसके लिये भी राशि दे दी जाये, ताकि 100 प्रतिशत विस्थापन का काम हो, वहां पर बाघों के विस्थापन के लिये उसको बहुत आइडियल माना है और बाघों का विस्थापन शुरु हो गया है.
हम चाहते हैं कि बाघों के संरक्षण की दिशा में हमारा नौरादेही अभ्यारण्य एक मील का पत्थर साबित होगा.
अध्यक्ष महोदय, आपने यहां बातर खने के अवसर दिया, इसके लिये बहुत बहुत धन्यवाद.
कुंवर विक्रम सिंह (राजनगर) -- अध्यक्ष महोदय, मैं आपके माध्यम से मंत्री जी से यह कहना चाहता हूं कि मैं मांग संख्या 10 वन का समर्थन करता हूं और जो मुख्य बात वन विभाग की आज है, वह यह है कि छोटे जानवरों का संरक्षण किसी भी प्रकार से हो नहीं पा रहा है और यह बड़ा चिंतनीय विषय है क्योंकि एक तादाद से ज्यादा जब सियार बढ़ जाते हैं तो छोटे जानवर जैसे खरगोश है, चिंकारे हैं, भेड़की है, इनके बच्चों को नुकसान होता है.
ये प्रिडेटरी एनिमल्स हैं, इनका भी संरक्षण कुछ इस तरीके से किया जाए ताकि ये नस्ल बच सके, क्योंकि किसी जमाने में जहां खूब खरगोश हुआ करते थे, खूब चिंकारे हुआ करते थे, आज वहां पर खरगोश और चिंकारे देखने को नहीं मिल रहे हैं.
ये वास्तविक बात है.
माननीय अध्यक्ष महोदय, मैं माननीय मंत्री जी से दूसरी बात यह कहना चाहूंगा कि अपने मध्यप्रदेश में बहुत सी जगहों पर जंगली सुअर और रोजड़ों की तादाद बहुत बढ़ चुकी है.
इसके लिए मैं पिछले 15 सालों से कहता आ रहा हूँ और ये 16वां साल है, जब मैं यह बात कह रहा हूँ.
माननीय मंत्री जी कोई कानून ऐसा बनाइये, जिससे कि परमिट मिल सके रोजड़े और जंगली सुअर के शिकार का परमिट मिल सके.
कुँवर विजय शाह -- ये शहर के सुअरों की बात कर हैं कि जंगली सुअरों की बात कर रहे हैं.
कुँवर विक्रम सिंह (नातीराजा) -- प्लीज डू नॉट इन्टरप्ट.
अध्यक्ष महोदय -- विजय शाह जी, वे जंगली सुअरों की बात कर रहे हैं.
बैठ जाओ.
कुँवर विक्रम सिंह (नातीराजा) -- अध्यक्ष महोदय, मैं जंगली सुअरों की बात कर रहा हूँ, इससे रेवेन्यू भी जनरेट होगा.
अध्यक्ष महोदय, अपने मध्यप्रदेश के बुंदेलखण्ड अंचल में करधाई, जो कि एक पेड़ की वेराइटी है, जो कीकर कहलाता है.
ये समाप्त होता जा रहा है.
बहुत सी जगहों पर पहाड़ियां हैं जिनमें वन के नाम पर अब पेड़ तक नहीं बचे हैं.
यदि उन जगहों पर, जहां पर ऐसी जगह है, उन जगहों पर यदि सुबबूल का ही बीज फेंक दिया जाए, तो ये जानवरों के लिए एक चारा भी होती है और पर्यावरण को संतुलन देने का काम भी यह करेगा.
उसकी लकड़ी भी उपयोगी है, चाहे वह ग्राम के लोगों के लिए हो, हालांकि वह ईमारती लकड़ी नहीं है, लेकिन जलाऊ लकड़ी के काम आ सकती है.
माननीय अध्यक्ष महोदय, एक छोटी सी बात और करके अपनी बात समाप्त करूंगा.
केन घड़ियाल सेंक्चुअरी मेरी विधान सभा क्षेत्र में है.
केन घड़ियाल सेंक्चुअरी में घड़ियालों की संख्या एक समय में 30 से 32 हुआ करती थी.
केन नदी में जैसे ही मगरमच्छ बढ़े, तब से इंडोगेन्जेटिक जो घड़ियाल है, यह घड़ियाल चंबल के रास्ते से, केन से रास्ते से चंबल होते हुए और यमुना होते हुए गंगा में प्रवेश कर गए.
वहां पर मात्र एक बुल मेल घड़ियाल और एक फीमेल बची हुई है, जिनका संरक्षण करना जरूरी है.
वे न भाग जाएं, उनके लिए थोड़ा सा आपसे अनुरोध करता हूँ.
माननीय वन मंत्री जी मेरी बातों पर ध्यान देंगे, बहुत-बहुत धन्यवाद.
श्री गोपाल भार्गव -- अध्यक्ष जी, मेल और फीमेल घड़ियाल, नातीराजा का कितना गहरा शोध है. . . (हंसी) .. . मैं आपके लिए धन्यवाद देता हूँ.
कुँवर विक्रम सिंह (नातीराजा) -- माननीय नेता प्रतिपक्ष जी, इसमें पहचान हो सकती है.
क्यों हो सकती है क्योंकि जो मेल घड़ियाल है, उसके स्नाउट के ऊपर एक तूमा होता है, उसके नकवे के ऊपर, जिस प्रकार से कोमडक एक चिड़िया होती है, जिसको नकटा कहते हैं, उसी प्रकार से उस पर एक कोम होता है, यह सब फीमेल में नहीं होता है.
अध्यक्ष महोदय -- गोपाल भाई, गहरा अध्ययन है.
श्री गोपाल भार्गव -- सिंघार जी की जगह वास्तव में नातीराजा जी को वन मंत्री होना चाहिए था. . . (हंसी) .. .
श्री जालम सिंह पटेल (नरसिंहपुर) -- माननीय अध्यक्ष महोदय, हमारे दमोह और सागर जिले में नवरादेही अभ्यारण्य की बात करना चाहूँगा.
इसका अभी जिक्र भी हुआ है.
नरसिंहपुर जिले के 7 गांव उसमें प्रभावित हैं.
देवरी विधान सभा के भी हैं, दमोह के भी हैं.
इसमें 3 गांव विस्थापित हो गए, 1 गांव आंशिक रूप से है, बाकी 2 गांव के लोगों ने और अपना आवेदन किया है कि शीघ्र विस्तापित हो जाएं.
उसी प्रकार से सागर जिले के, मैं यह बात इसलिए कह रहा हूँ कि वहां न सड़क है, न पानी है, न स्कूल है.
मैंने प्रश्न लगाया था उस प्रश्न के जवाब में आया है कि अगर ग्रामवासी आवेदन करेंगे, तो उसमें जल्दी हो जायेगी.
नरसिंहपुर जिले के झिलपीधाना के लोगों ने और मलकुही के लोगों ने विस्थापन के लिये निवेदन किया है.
इसलिये आपके माध्यम से मंत्री जी से निवेदन है कि शीघ्र उनका विस्थापन कर देंगे.
अध्यक्ष महोदय - हां, यह ठीक बात है.
उन्होंने आवेदन लगा दिये हैं, लेकिन उनके ऊपर गौर नहीं किया जा रहा है.
यह बात सही है.
श्री गोपाल भार्गव - माननीय अध्यक्ष जी, कल बृजेन्द्र सिंह जी का पन्ना के रिजर्व फॉरेस्ट के बारे में प्रश्न था.
उनकी चिंता यही थी कि वन ग्रामों में जो लोग रहते हैं उनकी . .
अध्यक्ष महोदय - उसकी कमेटी मैंने बना दी है.
15 दिन का आदेश दिया है.
मैंने क्या कहा था, डिप्टी रेंजर, ई पीडब्ल्यूडी और जिनने इसका जवाब दिया था फॉरेस्ट के वरिष्ठ अधिकारी.
श्री बृजेन्द्र प्रताप सिंह - अध्यक्ष महोदय, डिप्टी रेंजर नहीं, डिप्टी कलेक्टर बोला था आपने.
अध्यक्ष महोदय - सुनिये.
वह 15 दिन जाकर वहां रहेंगे और स्वयं देखेंगे कि वहां के लोग कैसे अपना जीवन यापन कर रहे हैं.
कैसी दिक्कतें आ रही हैं.
वहां जाकर वह रहेंगे और मैं इसकी मॉनीटरिंग करूंगा कि वह गये या नहीं गये.
वन मंत्री (श्री उमंग सिंघार) - अध्यक्ष जी, क्या नातीराजा भी 15 दिन वहीं रहेंगे ?
आपने यह नहीं बताया था.
अध्यक्ष महोदय - नहीं, नातीराजा भी रहेंगे उसमें.
श्री उमंग सिंघार - 15 दिन वहां रहेंगे, जंगल में ?
श्री गोपाल भार्गव - अध्यक्ष महोदय, इनके क्षेत्र से लगा हुआ है वह, जो रिजर्व फॉरेस्ट है, पन्ना और छतरपुर की सीमा है.
उसकी तारीख एवं समय सीमा भी आप निश्चित कर दें.
अध्यक्ष महोदय - कल कर दूंगा.
कुँवर विक्रम सिंह - अध्यक्ष महोदय, 22 किलोमीटर एक छोर है और 67 किलो मीटर दूसरा छोर है.
अध्यक्ष महोदय - चलिये, धन्यवाद.
आपका भी आ गया.
सुनील उईके.
श्री विजयपाल सिंह - अध्यक्ष जी . . .
अध्यक्ष महोदय - मैं किसी का नाम ले देता हूं.
आप लोग बीच में ऐसा क्यों करते हैं ?
श्री सुनील उईके (जुन्नारदेव) - सम्माननीय अध्यक्ष जी, धन्यवाद आपने बोलने का मौका दिया.
श्री विजयपाल सिंह - माननीय अध्यक्ष जी, मैंने भी दिया था.
अध्यक्ष महोदय - अरे भैय्या, रुक तो जाओ.
मैंने एक का नाम पुकार दिया है.
मेहरबानी किया करो.
श्री सुनील उईके - धन्यवाद अध्यक्ष जी. मैं आपका संरक्षण चाहता हूं.
दो बहुत महत्वपूर्ण बिन्दु हैं.
वैसे मैंने बोलने में नाम दिया था लेकिन . .
अध्यक्ष महोदय - जल्दी बोलिये, इतने में तो समय निकल जाता है.
श्री सुनील उईके - अध्यक्ष महोदय, विजय शाह जी ने आदिवासियों के हित में बड़ी महत्वपूर्ण बात कही है और जो भी बात उन्होंने वन से जोड़ी, उसमें कहीं न कहीं उन्होंने आदिवासियों को जोड़ने का काम किया है.
लेकिन मुझे बड़े दु:ख के साथ यह कहना पड़ रहा है कि उनके शासन काल में, उनकी सरकार में आदिवासियों के साथ बड़ा अन्याय हुआ, जिस पर उन्होंने गौर नहीं किया.
1989 में जब लघु वनोपज समिति बनी, उस समय एक नियम बना था कि प्रदेश के 89 ब्लाकों में जनपद के अध्यक्ष आदिवासी होंगे, जनपद आदिवासी होगा, जिला पंचायत के सदस्य आदिवासी होंगे और वन समिति बनेगी, उसके अध्यक्ष भी आदिवासी होंगे.
बड़े दु:ख के साथ यह कहना पड़ रहा है कि 2016 में इस नियम को बदला गया और उन समिति के अध्यक्षों को ओपन कैटेगरी में डाला गया.
यह कहीं न कहीं आदिवासियों के अधिकारों का हनन किया गया.
दूसरी बात यह है कि जो हमारी वन समिति होती थी, उसमें सुरक्षा राशि प्रतिवर्ष जाती थी.
किसी में 50 हजार, किसी में 1 लाख, जैसी वहां की जनसंख्या की गणना होती थी उसके हिसाब से जाती थी.
उस राशि को भी 2016 में गुपचुप तरीके से बंद कर दिया गया, जिससे कहीं न कहीं उन समितियों के लोगों के अधिकार समाप्त हो गये.
अगर सरपंच के पास वित्तीय अधिकार नहीं होंगे, तो सरपंच बनने का क्या मतलब होगा ?
उसी प्रकार अगर वन समिति के अध्यक्ष के पास कोई राशि नहीं होगी, तो वनों की सुरक्षा कैसे होगी ?
मेरा आपसे यही निवेदन है कि इसमें आप एक व्यवस्था दें कि कैसे हमारी वन समिति के अध्यक्ष बन सकें जैसे पूर्व में बनते थे और सुरक्षा देने का भी माननीय मंत्री जी से निवेदन है.
श्री नारायण सिंह पट्टा - अध्यक्ष महोदय, एक मिनट मैं भी चाहता हूं.
डॉ. हिरालाल अलावा - अध्यक्ष महोदय, एक मिनट मुझे भी चाहिये.
अध्यक्ष महोदय - आप लोग देखिये.
व्यवस्था में सहयोग करिये.
पहले मेरी बात सुनिये.
जिनको मैं एक मिनट दूंगा, आप लोग क्रिकेट मैच देखते होंगे.
मान लो 4 गेंद बची हैं और 12 रन लेना है, तो आप क्या सिर्फ प्लेड करते रहोगे ?
आपकी भाषा और बोली इतनी तेज होनी चाहिये ताकि आप 4 गेंद में 12 रन बना लें.
अब आप भी स्लो स्पीड में चालू होंगे, तो मैं कैसे एक मिनट दूंगा ?
श्री नारायण सिंह पट्टा (बिछिया) - धन्यवाद अध्यक्ष जी. मेरे यहां कान्हा रिजर्व, बफर और फेन अभ्यारण्य यह तीनों आते हैं.
मेरा आपके माध्यम से सीधे-सीधे मंत्री जी से यह आग्रह है कि जो विस्थापितों की बार-बार बात हो रही है, हमारे यहां कान्हा में लगभग 20 से 25 रिसॉर्ट हैं.
इन रिसॉर्ट्स में पहले उन विस्थापित हुए परिवारों को रोजगार दिया जाता था.
लेकिन कुछ दिन पहले से यह बाहर के लोगों को ला-ला करके होटल मालिक जो रख रहें हैं उससे वहाँ का थोड़ा-बहुत पढ़ा लिखा जो बेरोजगार है. . . .
अध्यक्ष महोदय-- बिल्कुल ठीक बात है. बैठिए. नारायण जी, मैं आपकी बात मंत्री जी को बोल रहा हूँ.
जब आप बोलते हों तो मैं सुनता हूँ.
जब मैं बोलता हूँ तो आप लोग भी सुना करो.
मंत्री जी, यह बात बिल्कुल सही है.
जो वहाँ के विस्थापित हुए थे उनको वहाँ की होटलों में नौकरी मिलना चाहिए थी और वे बाहर के लोगों को लाकर रख रहे हैं, इसमें जो भी आपके वहाँ रेंजर, डिप्टी रेंजर, वगैरह, वगैरह, लगे हैं इसकी तहकीकात करें और जिनको वाकई लाभ मिलना चाहिए वहाँ के लोगों को, उसको आप सुनिश्चित करें.
श्री नारायण सिंह पट्टा-- अध्यक्ष महोदय, जो अभी भी वनग्राम शेष रह गए हैं, उनको भी राजस्व ग्राम में शामिल होने के लिए मंत्री महोदय अनुमति दे दें. तीसरा. . . .
अध्यक्ष महोदय-- अरे भाई रुकिए ना, नारायण जी, आप कैसा करते हों?
अब ये बोलें तो नहीं लिखा जाएगा.
श्री विजयपाल सिंह(सुहागपुर)-- माननीय अध्यक्ष महोदय, मेरे यहाँ मढ़ई क्षेत्र है, बढ़िया पर्यटक स्थल है, एक तो वहाँ टूरिज्म बहुत है, पर्यटक लोग बहुत आते हैं.
वहाँ जिप्सी जो लगी है, वह बहुत कम मात्रा में हैं, उनकी मात्रा बढ़ाई जाए और दूसरा वहाँ पर अभी दो तीन महीने पहले बाघों को मार दिया गया था.
लेकिन जिन लोगों ने मारा उन पर तो कोई कार्यवाही नहीं हुई और गरीब लोग जो वहाँ पर रहते हैं उन पर कार्यवाही हुई तो कम से कम उसमें दिखवा लें कि बड़े बड़े लोगों ने उनको मारा, उनका उपयोग किया और उनको बेचने का काम किया तो उसको गंभीरता से दिखवा लें.
अध्यक्ष महोदय-- धन्यवाद.
भार्गव जी, बोलिए. . . (व्यवधान). . आप पिछले विभाग में शुरुआत कर चुके हैं परमार जी इसलिए मना करता हूँ.
. . (व्यवधान). .
श्री शशांक श्रीकृष्ण भार्गव(विदिशा)-- माननीय अध्यक्ष महोदय, विदिशा जिले में वन क्षेत्र में. . (व्यवधान). . खुले रूप से, अवैध रूप से पत्थर निकाला जा रहा है और वन क्षेत्र में करीब चार सौ हैक्टेयर भूमि में आज भी कई रसूदार लोग पत्थर निकाल रहे हैं.
मैंने आला अधिकारियों से कई बार कहा लेकिन उन्होंने भी असमर्थता व्यक्त की.
आज मेरा आप से निवेदन है कि आप इस मामले में व्यवस्था दें और कल विधायकों की और सब आला अधिकारियों की, एक कमेटी बनाकर, वहाँ भेजें तथा उस अवैध उत्खनन को रुकवाएँ.
उसके साथ हाथी, घोड़ा, पच्ची, इन खदानों में भी अवैध रूप से पत्थर का उत्खनन हो रहा है.
सैंड स्टोन और फ्लेग स्टोन का, हमारे वहाँ पर मेहरबानी करके, माननीय अध्यक्ष जी, मैं आसंदी से व्यवस्था चाहूँगा कि इस पर कार्यवाही होना चाहिए. . . (व्यवधान). .
अध्यक्ष महोदय-- आप लोग चाहते हैं क्या समय दूँ, नहीं तो मैं बंद कर दूँ और आगे बढ़ जाऊँ.
श्री राजेश कुमार शुक्ला(बिजावर)-- अध्यक्ष जी, मैं पहली बार बोल रहा हूँ.
मैं आपका आशीर्वाद चाहूँगा और थोड़ा सा टाइम चाहूँगा.
चूँकि आप ही की इच्छा है कि नये लोगों को सीखने का मौका मिले.
अध्यक्ष जी, मैं जिस क्षेत्र से आता हूँ, मैं तीन दिन से देख रहा हूँ कि यहाँ बुन्देलखण्ड की बात बहुत कम होती है.
जबकि हमारे यहाँ राहुल गाँधी जब बुन्देलखण्ड का दौरा करने जब आए और उन्होंने बुन्देलखण्ड का दौरा किया उसके बाद जाकर एक सभा में शायद छत्तीसगढ़ में उन्होंने मंच से कहा था कि हिन्दुस्तान का यदि सबसे गरीब और पिछड़ा क्षेत्र है तो वह बुन्देलखण्ड है और यहाँ सबसे ज्यादा पलायन भी है.
मैं अपनी विधान सभा की बात कर देता हूँ.
हमारे बिजावर विधान सभा क्षेत्र में अधिकांश फॉरेस्ट एरिया है और छतरपुर जिले में आदिवासी बाहुल्य क्षेत्र भी है.
यह क्षेत्र पचासों साल डाकुओं से पीड़ित रहा.
आज वह आदिवासी क्षेत्र वन विभाग से पीड़ित है.
अध्यक्ष जी, राजस्व और वन विभाग का वहाँ हमेशा झगड़ा बना रहता है कि यह जमीन राजस्व की है, यह वन विभाग की है, तो मैं मंत्री जी से यह चाहूँगा कि एक कमेटी बनाकर इसका सीमांकन जरूर करा लें कि राजस्व की भूमि कौनसी है और वन विभाग की भूमि कौनसी है.
दूसरा हमारे क्षेत्र में पन्ना टाइगर भी लगता है.
माननीय बृजेन्द्र सिंह जी ने जो प्रश्न उठाया था और जो आपने कमेटी बनाई है.
उसमें पांच गांव हमारे भी आते हैं.
ढोड़न, पलकुआहा, सुकवाहा और खरियानी यहां के निवासी बैरियर के अन्दर रहते हैं और 6 बजे के बाद उनका आना-जाना बंद हो जाता है.
हम सुबह भोपाल आ जाएंगे और शाम तक घर लौट जाएंगे लेकिन जब हम क्षेत्र में जाते हैं तो सुबह से निकलते हैं तो रात के एक बजे तक केवल चार गांवों का ही दौरा कर पाते हैं.
उस कमेटी में हमारे गांव भी शामिल किए जाएं वह कमेटी हमारे इन गांवों का भी सर्वे करे.
नेता प्रतिपक्ष (श्री गोपाल भार्गव)-- अध्यक्ष महोदय, उस समिति में श्री राजेश शुक्ला जी को भी शामिल कर लें.
श्री राजेश कुमार शुक्ला--हमारा क्षेत्र और बृजेन्द्र सिंह जी की बॉर्डर लगी हुई है.
अध्यक्ष महोदय--अच्छा आप बॉर्डर वाले हैं ठीक है उसमें आपको भी पहुंचा देंगे.
लेकिन वहां जंगल में लाल कपड़े पहनकर मत जाना.
श्री राजेश कुमार शुक्ला--चूंकि आपकी नजरें हमारे ऊपर नहीं पड़ रहीं थीं इसलिए लाल पहनकर आए उसके बाद भी आपकी नजर दो लोगों पर पड़ी और हम पर नहीं पड़ी थी.
हमें लगा हम लाल-पीला कुछ पहनें ताकि हम पर आपकी कृपा हो जाए.
अध्यक्ष महोदय--हमारी नजर आप पर बराबर पड़ती रहती है.
श्री राजेश कुमार शुक्ला--बुंदेलखण्ड का सबसे प्रसिद्ध स्थल है जटाशंकर और इसके आजू-बाजू दोनों और जंगल है बीच में जटाधारी भगवान विराजमान हैं.
महीने में दो से ढाई लाख दर्शनार्थी जटाशंकर पहुंचते हैं.
इस वर्ष पानी की समस्या हुई तो मैंने भी देखा कि एक बोर करना था तो फारेस्ट के अधिकारियों का कहना था कि जटाशंकर जैसे स्थान पर बोर के लिए अनुमति की आवश्यकता होगी.
मेरा मंत्री जी से यह कहना है कि जो प्रसिद्ध स्थान और तीर्थ स्थल हैं जहाँ जनता की भावनाएँ जुड़ी हैं वहां कम से कम इतनी जमीन छोड़ दी जाए.
बहुत-बहुत धन्यवाद.
श्री रामकिशोर (नानो) कावरे (परसवाड़ा)--माननीय अध्यक्ष महोदय, वनों से सबसे ज्यादा राजस्व अगर कहीं से आता है तो बालाघाट जिले से आता है.
वनों की सुरक्षा के लिए मेरा सुझाव है कि वहां के जो आदिवासी हैं उनसे अधिकारियों के संबंध अच्छे होना चाहिए.
क्योंकि जब हम अवैध कटाई की बात करते हैं.
अवैध कटाई रोकने लिए हमारा स्थानीय निवासी तो साथ देता है लेकिन विभाग का अधिकारी वहां पर साथ नहीं देता है क्योंकि आपके अधिकारी अवैध कटाई में कहीं-न-कहीं लिप्त रहते हैं.
अवैध कटाई को रोकना चाहिए.
आपका अधिकारी अवैध रेत उत्खनन में शामिल हो जाता है.
अवैध कटाई की चर्चा हम लोग यहां पर कर रहे हैं.
बालाघाट जिले से लघु वनोपज के माध्यम से बहुत ज्यादा राजस्व प्रदेश को आता है.
मैं चाहता हूँ कि बालाघाट जिले से जितना राजस्व आता है उसके 50 प्रतिशत लाभांश का पैसा उस क्षेत्र के अधोसंरचना के विकास के लिए दिया जाना चाहिए.
वहां पर तेंदूपत्ता तोड़ा जाता है लेकिन उसको रखने के लिए हमें प्रायवेट गोदाम लेना होता है.
उस लाभांश के पैसे से यदि उस जगह पर गोदाम बनाएंगे तो सरकार का फायदा होगा.
मेरे विधान सभा क्षेत्र से कान्हा नेशनल पार्क लगा हुआ है.
कान्हा के जानवर हमारे किसानों के खेत में आ जाते हैं जिससे किसानों को नुकसान होता है.
क्षेत्र में जब हम जाते हैं तो यह शिकायत आती है कि किसानों के नुकसान का प्रकरण राजस्व के अधिकारी वन विभाग के अधिकारियों के पास भेजते हैं और वन विभाग के अधिकारी राजस्व विभाग के पास भेजते हैं.
मंत्री जी अपने भाषण में बताने का कष्ट करें कि यह प्रकरण कौन बनाएगा जिससे उन किसानों को मुआवजा मिल सके.
अध्यक्ष महोदय, बहुत-बहुत धन्यवाद आपने बोलने का अवसर दिया.
श्री आशीष गोविन्द शर्मा (खातेगांव)-- अध्यक्ष महोदय, समय का अभाव है इसलिए मैं मेरे क्षेत्र का जो वन से संबंधित मामला है मैं बता देता हूं.
खिवनी अभ्यारण्य मेरे क्षेत्र में है और वहां से खिवनी ग्राम को विस्थापित किया गया है.
कुछ लोगों को अभी तक मुआवजा प्राप्त नहीं हुआ है और जहां पर वह लोग विस्थापित हुए हैं वहां पर सड़क पीने के पानी और बिजली की पर्याप्त व्यवस्था नहीं है.
इसलिए इसको दिखाया जाए.
जहां तक वन क्षेत्र की बात है तो मेरे यहां के वन क्षेत्र में इस समय बाघ की उपस्थिति भी देखी गई है.
इसलिए खिवनी अभ्यारण्य के आसपास तार फैंसिंग कराने के लिए हमने पिछले बार के बजट में भी प्रस्ताव दिया था अगर वहां पर तार फैंसिंग जाएगी तो लोगों का अवैध अतिक्रमण भी रुकेगा और कम से कम उन जंगली जानवरों की सुरक्षा भी हो सकेगी.
मेरी विधान सभा क्षेत्र में बांस का व्यवसाय करने वाले 100 परिवार हैं, लेकिन उनको पिछले दो, तीन वर्षों से उत्तम क्वालिटी का बांस जो बैतूल का होता है वह नहीं मिल पा रहा है इस कारण से वह अपने व्यवसाय को ठीक से संचालित नहीं कर पा रहे हैं.
साथ ही साथ व्यापक पैमाने पर जो वन्य प्राणियों के फसल नुकसानी के प्रकरण हैं या तेन्दुपत्ता तोड़ते हुए श्रमिकों के घायल होने के प्रकरण हैं उनमें बहुत बिलंब से भुगतान हो रहा है इसको कम से कम देवास जिले में दिखाया जाए.
साथ ही साथ वनों में पिछले वर्ष में अग्निकांड के कारण बहुत ज्यादा वनों की हानि हुई है इसलिए अग्नि से बचाव के लिए पर्याप्त व्यवस्था वहां पर की जाए.
मेरे क्षेत्र में काला हिरण भी है और काले हिरण के शिकार की घटनाएं निरंतर प्रकाश में आ रही हैं.
शिकारियों को पकड़ने का काम भी पुलिस और वन विभाग के माध्यम से किया जा रहा है लेकिन बार-बार शिकार की घटनाएं सामने आ रही हैं उनको भी देखा जाए.
बाघली मेरे विधान सभा क्षेत्र के पास में लगा हुआ क्षेत्र है.
वहां पर ग्रीष्मकाल में बहुत सारे बंदरों की मौत लू और पीने के पानी की समस्या के कारण हुई हैं, इस पर भी ध्यान दिया जाए.
आगामी वर्षों में इसकी बहुत अच्छी व्यवस्था की जाए.
हम सभी बहुत खुशनसीब हैं कि हम सभी को जंगल दिखाई दे रहे हैं.
आने वाले समय में जंगल बच सकें इसके लिए माननीय वन मंत्री जी से आग्रह है कि अतिक्रमण, कटाई, अग्निकांड और शिकार इन चारों चीजों पर सख्ती से लगाम लगाएं.
बहुत-बहुत धन्यवाद.
डॉ. अशोक मर्सकोले-- अध्यक्ष महोदय, एक मिनट का समय दे दीजिए.
अध्यक्ष महोदय-- आप लोगों की बड़ी गंदी आदत हो गई है.
प्रबोधन दे दिया, सब कुछ दे दिया लेकिन आप लोग सीख ही नहीं पा रहे हैं.
झूमा सोलंकी जी मैंने आपको यह कहा था कि मैंने अभी आपको बुलाया नहीं है.
मुझे मालूम है कि मुझे कब बुलाना है.
श्रीमती झूमा सोलंकी (भीकनगांव)-- अध्यक्ष महोदय, मेरा नाम तीन नंबर पर था.
अध्यक्ष महोदय-- वह तो था लेकिन, मुझे कब बुलाना है, कैसै बुलाना है.
सामने वाला वक्ता कौन बोल रहा है, किसको इस पक्ष से बुलवाना है.
यह तो मेरे ऊपर छोडि़ए.
श्रीमती झूमा सोलंकी-- अध्यक्ष महोदय, नाम काटने की जो रणनीति है वह बहुत ही खराब है.
इसीलिए खराब लगता है.
अध्यक्ष महोदय--आपका नाम किसने काटा आप यह देखना.
यहां किसी का नाम नहीं काटा है.
डॉ. गोविन्द सिंह-- मैडम, ऐसा भी है कि बीस-बीस नाम दे देते हैं.
अध्यक्ष महोदय-- कल मैंने दोनों सचेतकों से बोला था कि महिला विधायकों के नाम दीजिए.
इसलिए मैं आपका नाम तो काट ही नहीं सकता हूं.
श्रीमती झूमा सोलंकी-- अध्यक्ष महोदय, मैं मांग संख्या 10 के संबंध में अपनी बात रख रही हूं क्योंकि आप सब जानते हैं हमारे कद्दावर मंत्री जी उनके आने से ही यह विभाग सशक्त होगा और आने वाले दिनों में काम अच्छे होंगे.
मेरे विधान सभा क्षेत्र में कम से कम 35 गांव हैं और छोटे मजरे टोलों को मिलाकर 100 के लगभग हैं इसलिए इस विभाग पर अपनी बात रखना जरूरी समझती हूं और इसलिए मैंने अपना नाम दिया था.
हम लोग वन क्षेत्रों में सड़कें निर्माण, मरम्मत, स्कूल, अस्पताल, विद्युत, संचार की लाइनें, पेयजल की व्यवस्था और जल संरक्षण के ऐसे काम जो हमारे होते हैं जिसमें इस विभाग का सीधा हस्तक्षेप होता है और सीधा हस्तक्षेप मतलब हमको समय से उसकी अनुमति नहीं मिलती है, समय से हमारे काम नहीं होते हैं.
मेरे ही विधान सभा क्षेत्र में कम से कम आठ पंचायत भवन अधूरे हैं और वह अधूरे इसलिए हैं क्योंकि इन्होंने रोक लगा रखी है. डी. एफ. ओ. को एक हेक्टेयर का अधिकार है वह एक हेक्टेयर की पात्रता रखते हैं तो मैं चाहती हूं कि इसको बढ़ाकर पांच हेक्टेयर तक किया जाए.
पांच हेक्टेयर तक की स्वीकृति देने का अधिकार यदि उन्हें हो जाएगा तो निश्चित ही छोटी सिंचाई की परियोजनाएं, छोटे विकास के काम जो होते हैं उसमें जो रुकावटें आती हैं वह नहीं आ पाएंगी और जो तीन लाख पैंसठ हजार आदिवासियों का विस्थापन हो रहा है.
हमारे हर विधान सभा क्षेत्र में लगभग पांच से दस हजार ऐसे पट्टे बांकी हैं.
यह विभाग सीधा हस्तक्षेप करता है. पी. डी. ए. के अभाव में वह काम नहीं हो पा रहे हैं.
फार्म की पूर्ति नहीं हो पा रही है, आवेदनों की पूर्ति नहीं हो पा रही है.
इस वजह से आदिवासी लोग भटक रहे हैं.
हम लोग यहां शेर और तमाम जानवरों की बात करते हैं पर हम लोग तो इंसानों के अधिकारों के लिए लड़ रहे हैं.
कम से कम उनकी जो मूलभूत आवश्यकताएं हैं वह तो पूरी हो जाएं.
इसलिए मेरी बात यहां रखना आवश्यक था.
मैं मंत्री जी से कहना चाहूंगी कि हमारे क्षेत्र में जो PDA बाकी हैं वे हो जायें और 5 हेक्टेयर तक की स्वीकृति चूंकि आप कर सकते हैं इसलिए आप इसे जरूर करें और मैं आपको इस बात के लिए धन्यवाद दे रही हूं कि ग्रामीण विकास विभाग, तमाम् विभाग सभी जगहों पर गौ-शालाओं का निर्माण कर रहे हैं किंतु वन विभाग इसे कर रहा इसलिए आपको बहुत-बहुत बधाई एवं धन्यवाद.
इसके साथ ही आपने वन-ग्रामों को राजस्व-ग्रामों में शामिल करने की प्रक्रिया शुरू की है, इससे हमारी बहुत-सी समस्याओं का समाधान हो जायेगा, इसके लिए भी बहुत-बहुत धन्यवाद.
अध्यक्ष जी, आपने मुझे अपनी बात रखने का अवसर दिया, इसके लिए धन्यवाद.
अध्यक्ष महोदय- मंत्री जी, मैं दो बातें कह लूं फिर आप शुरू हो जायें.
जो बात संजय शर्मा को बोलनी पड़ी थी या जालम सिंह जी को बोलनी चाहिए थी वह मैं बोल रहा हूं.
हमारे ऐसी जगहें या खेत जो जंगल से लगे हैं या जंगल से दूर भी हैं लेकिन वहां जंगली सुअरों का प्रजनन बहुत ही तीव्र गति से होता है.
आपका नियम है कि हम बंदूक चलाकर एक बार में केवल दो सुअर मार सकते हैं.
उसमें संशोधन करिये क्योंकि हमारे 17-17 किलोमीटर दूर के मैदानों में भी उनकी बहुत ज्यादा मात्रा बढ़ गई है.
श्री राजवर्धन सिंह प्रेमसिंह दत्तीगांव- माननीय अध्यक्ष महोदय, एक मिनट इस संबंध में मैं कुछ कहना चाहता हूं.
अध्यक्ष महोदय- कृपया मुझे न टोकें.
नहीं तो मेरे दिमाग में जो सोच चल रही है, वह टूट जाती है.
श्री राजवर्धन सिंह प्रेमसिंह दत्तीगांव- मैं क्षमा चाहता हूं लेकिन आपकी व्यवस्था के लिए ही मेरा एक सुझाव था.
अध्यक्ष महोदय- अपना सुझाव बाद में देना प्रभु.
जिन किसानों के पास पहले भी लाइसेंस थे, वन विभाग में अभी-भी नियम है कि आप सुअर मार सकते हैं लेकिन एक बार में केवल दो सुअरों की प्रजनन क्रिया इतनी तेज है इसलिए उनकी संख्या बहुत तेजी से बढ़ जाती है.
कम से कम किसानों को एक बार में 20 को मारने की अनुमति दें.
इसका संशोधन करवाना जरूरी है नहीं तो हमारे एकड़ के एकड़ गन्ने के खेत में सुअर घुसते हैं और एक-एक एकड़ खा जाते हैं.
यही परिस्थितियां मध्यप्रदेश में अन्य स्थानों पर भी होंगी.
मंत्री जी आप इसे बहुत ध्यान में रखें और मैं चाह रहा हूं कि इसमें संशोधन हो.
दूसरी बात, मैं यह कहना चाह रहा हूं कि नेता प्रतिपक्ष और संसदीय मंत्री जी से मेरा आग्रह है कि मध्यप्रदेश की वन और राजस्व भूमि में बरसों से बहुत बड़ा विवाद चला आ रहा है.
आप दोनों से मेरा अनुरोध है कि आप दोनों अपने 3-3 सदस्यों के साथ, एक 6 सदस्यों की कमेटी बनायें जिसके मुखिया वन मंत्री जी होंगे.
यह कमेटी इस समस्या को सुलझाने में कम से कम समय लगाये और इन विवादों को, जो बरसों से लंबित हैं, उन्हें निपटायें.
ताकि जो राजस्व वाला भोग, भोगता है वह अलग होता है और जो वन वाला भोग, भोगता है वह अलग होता है.
संसदीय कार्य मंत्री (डॉ. गोविन्द सिंह)- माननीय अध्यक्ष महोदय, आपने मंत्री जी को निर्देश दिया है कि एक बार में केवल दो सुअर मारने का आदेश है लेकिन मैं कहना चाहूंगा कि जब माननीय दिग्विजय सिंह जी की सरकार थी उस समय का गजट नोटिफिकेशन हमारे पास है.
उसमें उल्लेख है कि जहां कहीं फसल को नीलगाय और सुअर नष्ट करते हैं उनके लिए आदेश दिया गया है कि गांव वाले, पंचायत के माध्यम से SDM को जानकारी दें और SDM एक-दो महीने में उस निर्धारित क्षेत्र में कार्यवाही करेगा.
अध्यक्ष महोदय- डॉ. साहब, आप सही कह रहे हैं लेकिन अभी वह प्रतिबंधित है इसलिए मैं कह रहा हूं कि यह फिर से चालू होना चाहिए क्योंकि उनकी संख्या बहुत बढ़ गई है.
कुँवर विजय शाह- देखते ही गोली मारने के आदेश होने चाहिए.
श्री कुँवर विक्रम सिंह (नातीराजा)- माननीय अध्यक्ष महोदय, इस व्यवस्था में परमिट भी सम्मिलित करवा दें.
अध्यक्ष महोदय- जी हां.
परमिट भी सम्मिलित होना चाहिए.
आप सही कह रहे हैं.
आपकी तो, मूंछे देखकर ही जानवर पता नहीं कहां भाग जाते होंगे.
वन मंत्री (श्री उमंग सिंघार)- माननीय अध्यक्ष महोदय, सर्वप्रथम मैं सदन को जानकारी देना चाहता हूं कि जैसा कि आपने प्रारंभ में आदेश किया था उसके अनुसार सभी माननीय सदस्यों को सुबह विंध्या हर्बल की ओर से गिफ्ट हैम्पर प्राप्त हो जायेंगे.
अध्यक्ष महोदय- धन्यवाद.
श्री उमंग सिंघार- माननीय अध्यक्ष महोदय, यहां कई सदस्यों के बहुत अच्छे सुझाव आये.
संक्षिप्त में यही कहना चाहूंगा, जैसा कि संजय शाह जी ने कहा कि जल है तो वन है, वन है तो जल है इसलिए हमारे साथी जो जंगल में रहते हैं, जो जंगल से जुड़े हैं, उन्हें भी जंगल से जुड़े रहने के लिए आवश्यक है कि वे जंगल न काटें.
इसके लिए हम सभी जनप्रतिनिधियों को उन्हें प्रेरित करना पड़ेगा.
वे वहां की वनोपज का फायदा अवश्य उठायें.
शुक्ला जी आपने खामदा के बारे में कहा इस पर काम चल रहा है, यह मैं आपको अवगत करा दूं.
सम्माननीय लम्क्षण सिंह जी ने कहा कि नवम्बर, 2018 के बारे में कहा तो मैं आपको अवगत कराना चाहता हूं कि 161 अपराधियों को गिरफ्तार किया गया है.
इसके लिये हम लो स्पेशल टाइगर फोर्स भी बना रहे हैं.
रातापानी के बारे में आपसे कहना चाहूंगा कि वहां पर सेचूंरी प्रस्तावित है, वहां पर अवैध अतिक्रमण नहीं होंगे, यह मैं आपको विश्वास दिलाना चाहता हूं
गुप्त सूचना के लिये विगत वर्ष में 5 लाख रूपये का पुरस्कार वितरण किया गया.
यह भी मैं आपको बताना चाहता हूं.
कुंवर विजय शाह जी ने महावत और चारा कटर के बारे में कहा, तो मैं आपको बताना चाहता हूं कि इसमें कोई शैक्षणिक योग्यता नहीं रहेगी, इसके लिये नियम का शिथिल कर दिया गया है.
लेकिन हाथी चलाने का अनुभव पांच वर्ष का रहे, यह इसमें तय किया गया है.
और आप एक बात कह रहे थे कि जो अंश है, जो लाभांश है वह पचास-पचास प्रतिशत होना चाहिये.
अब आपकी सरकार 15 साल में तो नहीं कर पायी, लेकिन हमारी सरकार अच्छा करेगी, यह मैं आपका गारण्टी देता हूं.
आपने जंगल के बारे में कहा कि जंगल को 10 साल के लिये काटना बंद कर देना चाहिये.
मैं तो इस पक्ष का हूं, बोल तो सकता नहीं हूं, लेकिन फिर भी मैं कहना चाहूंगा कि अगर सृष्टि और पर्यावरण को बचाना है तो मध्यप्रदेश से शुरूआत करना चाहिये कि जंगल की कटाई बंद हो और बाहर की लकड़ी सस्ती आती है, उसी का उपयोग करो या फिर प्लास्टिक की लकड़ी जो आती है, उसका उपयोग करें.
कुंवर सिह टेकाम जी ने, संजय डुबरी के विस्थापन के बारे में कहा है, इस पर भी आपको अवगत करा देंगे, अभी कार्यवाही चल रही है.
श्री फुन्देलाल जी को बताना चाहूंगा कि आपने कहा कि रोपणियां बंद हैं, बंद नहीं हैं, 170 रोपणियां पूरे प्रदेश में चल रही हैं.
जिस कानून के बारे में मार्को जी ने कहा, उनको मैं यह कहना चाहूंगा और सदन के सदस्यों को भी बताना चाहता हूं कि वन विभाग के द्वारा सहमति दी गयी है और यह माननीय पंचायत मंत्री जी बैठे हैं, मतलब सरकार को करना है, हमारी तरफ से सहमति दी जा चुकी है.
आदरणीय जालम पटेल जी ने भी विस्थापन के बारे में बात कही थी, इसको भी जल्दी से करायेंगे, यह मैं आपको विश्वास दिलाना चाहता हूं.
श्री सुनील उइके जी ने भी वन समिति के बारे में सुझाव दिये, उस पर भी विचार किया जा रहा है.
कुंवर विक्रम सिंह जी नातीराजा,माननीय सदस्य जी ने जो सुझाव दिये हैं और माननीय अध्यक्ष जी ने भी निर्देश दिये कि जिस प्रकार से जनसंख्या बढ़ रही है, इसको कैसे कम किया जाये.
इसके लिये भी नीति बनाकर आपको अवगत करा दिया जायेगा.
श्री लक्ष्मण सिंह:- मंत्री जी, वन्य प्राणियों को मारने की जरूरत नहीं पड़ेगी, अगर हम कंजर्वेशन रिजर्व बना देंगे और उनके खाने की व्यवस्था वहीं कंजर्वेशन रिजर्व सेंचूरी में हो जायेगी, तो वह खेतों में नहीं आयेंगे, फसल को नुकसान नहीं करेंगे.
श्री उमंग सिंघार--तय कर लेंगे.
बबलू शर्मा जी शुक्ला जी के बारे में आपने भी कहा वह भी चाहते हैं कि वह उस कमेटी में रहें वह भी कुंवर नाती राजा के साथ कमेटी में रहेंगे उन्हें भी अवगत कराना चाहता हूं.
इस प्रकार आशीष भाई ने भी कहा माननीय शर्मा जी चिवनी अभ्यारण्य के चेकडेम तालाब बनाने के लिये बजट में प्रावधान किया गया है इसका भी आपको विश्वास दिलाता हूं.
वैसे कईयों ने सुझाव दिये हैं उसकी लंबी सूची है सर्वश्री विजयपाल सिंह जी, नारायण सिंह, शशांक भार्गव जी, आपके अवैध उत्खनन की भी जांच करा दी जायेगी.
राज्य सरकार के वचन पत्र 2018 के आधार पर विकास की रणनीति तय की है.
वन विभाग दो मोर्चों पर काम करता है.
एक है वनों व वनजीवों की सुरक्षा, संरक्षण, संवर्धन दूसरा है वन, वन जीवन के माध्यम से आर्थिक प्रगति तथा कमजोर वर्ग की सम्पन्नता जो कमजोर वर्ग के लोग जंगल से जुड़े हैं विशेषकर आदिवासियों को कैसे सम्पन्न बनाना यह भी वन विभाग का ध्येय है, वहां के रहने वाले किसानों का भी है, इस पर भी वन विकास समितियों के माध्यम से हम काम कर रहे हैं.
आपसे मैं कहना चाहूंगा कि गुजरात के एशियाटिक लायन की बात शशांक जी कही थी.
यह बात सच है कि केन्द्र सरकार, सुप्रीम कोर्ट सभी ने कहा है कि एशियाटिक लायन को बचाना है उस प्रजाति को बचाना है तो हमें उसको शिफ्ट करना पड़ेगा, एक अथवा दो जगह उसके लिये कूनो में वन विभाग द्वारा करोड़ो रूपये खर्च किये गये इसमें कई बार पत्र लिये गये.
माननीय सर्वोच्च न्यायालय ने भी इसमें निर्णय लिया.
लेकिन दिल्ली में जो सरकार बैठी है वह चाहती ही नहीं है वह वहां से आये.
मैं तो इसमें माननीय विपक्ष के साथियों से यह कहना चाहता हूं कि दिल्ली में आपकी सरकार है.
हम उस शेर को टूरिज्म में रखना चाह रहे हैं जो मर रहे हैं जिनमें बीमारियां हो रही हैं.
इतनी वहां पर स्थिति खराब है.
लेकिन आज तक सरकार निर्णय नहीं कर पा रही है.
इसमें आप लोगों को पहल करनी पड़ेगी माननीय प्रधानमंत्री नरेन्द्र मोदी जी को वैसे भी इसमें कई जनहित याचिकाएं सर्वोच्च न्यायालय में अवमानना की लगी है, यह भी सदन को अवगत कराना चाहता हूं.
लेकिन मैं यह भी कहना चाहता हूं कि गुजरात को नर्मदा का पानी मिल सकता है, तो शेर क्यों नहीं मिल सकते हैं मध्यप्रदेश को, यह भी आपको सोचना है.
गुजरात में जब हरियाली आ सकती है तो यहां पर शेर क्यों नहीं आ सकते हैं ?
क्योंकि हिन्दुस्तान है, एक संघीय ढांचा है इस बारे में आप सदस्यों को सोचना है.
वन प्राणियों को लेकर कई सदस्यों ने कहा तो हम लोगों की नयी सेंचुरी प्रस्तावित है.
धार, बुरहानपुर, हरदा, इन्दौर, नरसिंहपुर, सागर, सीहोर, श्योपुर, मंडला, छिन्दवाड़ा, ओंकारेश्वर लेकिन सेंचुरी बनाने के पहले कुछ बिन्दुओं पर विशेष रूप से ध्यान रखेंगे कि रिजर्व फारेस्ट हो जिसके अंतर्गत कोई गांव न आता हो, जिसमें वनाधिकार के पट्टे न हो, इस चीज का विशेष ध्यान रखा है.
नेशनल पार्क के लिये रातापानी, ओंकारेश्वर को फेन से कान्हा से जोड़ने के कार्य का नियम प्रस्तावित है, यह भी मैं बताना चाहता हूं.
विशेष रूप से कहना चाहूंगा चूंकि वन अपराध होते हैं उसमें कई सदस्यों ने कहा है कि जंगल कटाई, पौधारोपण, मैं आलोचना में नहीं जाना चाहता हूं कि पौधारोपण में क्या घोटाले हुए ?
मेरी शैली भी इस प्रकार की नहीं है, लेकिन मैं कहना चाहता हूं कि हम लोग पूरे जंगल की रक्षा वन समिति के साथ हम एक आर्टिफिशयल इंटीलेंस सिस्टम सेट्लाईट बेस ला रहे हैं.
जिसमें अगर अतिक्रमण हो रहा है, उसकी भी मॉनीटरिंग होगी 24x7 अगर जंगल की कटाई हो रही है, उसकी भी मॉनीटरिंग होगी, यह सब व्यवस्थाएं होगी.
मैं माननीय सदस्यों को बताना चाहता हूं, और यह जो सिस्टम लेकर आ रहे हैं वह हिन्दुस्तान के अंदर सबसे पहले मध्यप्रदेश में प्रारंभ कर रहे हैं, यह भी बताना चाहता हूं.
प्लांटेशन को लेकर भी मॉनीटरिंग रहेगी, जिसको लेकर हमेशा विवाद उठता है.
वन राजस्व विवाद को लेकर अध्यक्ष जी आपने भी अभी व्यवस्था दी है, लेकिन मैं आपको अवगत कराना चाहता हूं कि राजस्व के नक्शों का 100 प्रतिशत डिजिटलाइजेशन हो चुका है.
हमारे यहां भी करीब करीब 80 प्रतिशत हो चुका है.
अभी माननीय गोविन्द सिंह राजपूत जी से मेरी बात हुई इन दोनों विभाग के आईटी एक्सपर्ट और पी. एस. मिलकर हम एक कमेटी बना रहे हैं और इस बारे में माननीय मुख्यमंत्री जी से भी इस बारे में चर्चा हो चुकी है.
आने वाले कुछ महीनों के अंदर जितना डिजिटाइज्ड हो चुका है, इन दोनों को मिलाकर ताकि सीमाएं क्लियर हो सके राजस्व की और वन की यह मैं आपको सुनिश्चित करना चाहता हूं, जो कई सालों से हमारे मध्यप्रदेश में नहीं हो पाया.
वन अधिकार अधिनियम, चूंकि नोडल एजेंसी हमारा ट्रायबल विभाग है, लेकिन लगता है कि फॉरेस्ट विभाग पट्टा बांटते हैं, बदनामी फॉरेस्ट विभाग की होती है, फॉरेस्ट विभाग केवल कमेटी का सदस्य है, करना एसडीएम को है, राजस्व विभाग को, कलेक्टर के यहां पर नोडल एजेंसी है.
लेकिन मैं आपको विश्वास दिलाना चाहता हूं कि हमारे विभाग की तरफ से जिनको पट्टे के अधिकार हैं, जिनका अधिकार था, जिनके पास प्रमाण है, उनको हमारे विभाग से पूरा सहयोग मिलेगा, मैं यह विश्वास सदन को दिलाना चाहता हूं. (. . . मेजों की थपथपाहट)
माननीय अध्यक्ष जी, इस प्रकार रोपणियों में हम ट्शयू कल्चर लैब भी है हमारी, रिसर्च इंदौर में है, उसको भी हम बढ़ावा दे रहे हैं, ताकि नई अच्छी उन्नत पौध हो और जो यहां पर इंडियन स्पीसीज है, उनका हम रख रखाव कर सके, संभाल सके, इस पर भी विचार चल रहा है और यह कहना चाहता हूं कि निजी क्षेत्र में वानिकी प्रोत्साहन इस पर भी विभाग नीति बना रहा है ताकि निजी क्षेत्र को भी प्रोत्साहन मिल सके.
उक्कास ग्राम को लेकर, अभी तो नहीं है, लेकिन आगे हम एक विधेयक लेकर आने वाले हैं कि जिसमें 30 सेन्टीमीटर से लेकर 1 फीट तक के लिए आरा मशीन के लिए लायसेंस की आवश्यकता नहीं रहेगी, इसकी भी हम नीति बदल रहे हैं.
डॉ. विजय लक्ष्मी साधौ - निजी क्षेत्र के लिए जो बात की है अगर उसमें मेडीसिन प्लांट के लिए कुछ करेंगे तो बेहतर होगा.
श्री उमंग सिंघार - वह भी बता रहा हूं, अध्यक्ष जी, बस 2-4 मिनट में खत्म कर दूंगा.
अधिकारी सर्वे करते हैं रिपोर्ट बनाते हैं, किसी भी विभाग के मैं तो एक जनरल बात कहना चाहता हूं, लेकिन बात आती है कि इन्होंने रिपोर्ट अपने हिसाब से बना दी, किसी घोटाले की जांच नहीं होती लेकिन पूरे प्लांटेशन की हमारे वन विभाग से शुरूआत कर रहे हैं सोशल ऑडिट की ताकि वहां के लोग मिलकर वहां के पौधों को ऑडिट करेंगे.
यह भी बताना चाहता हूं. (. . . मेजों की थपथपाहट)
अध्यक्ष जी, हमारे पास राज्य स्तरीय टायगर फोर्स भी है लेकिन स्पेशल टायगर प्रोटेक्शन फोर्स की भी हम शुरूआत कर रहे हैं, निर्माण कर रहे हैं.
जैसे अभी हमारी बहन जी ने कहा औषधि पौधों का.
यह बात सच है कि जो जंगल में रहते हैं, जंगल के करीब रहते हैं, किसी भी समाज के हों, विशेषकर आदिवासी समाज, परिवार बढ़ता है, आवश्यकताएं बढ़ती हैं, तो कहीं न कहीं जंगल पर निर्भरता रहती है, लेकिन कुछ अलगाववादी ताकतें चाहती हैं कि जंगल कटे.
हमारे भोले भाले आदिवासियों को इसमें भड़काती है, उन आदिवासियों का हमेशा नाता बना रहे इसलिए जो जंगल की डिजिटेड लैण्ड है, जिस पर फॉरेस्ट की लैण्ड है, वहां पर जंगल नहीं हैं.
उसके लिए भी हम लोगों ने प्रावधान किया है और शुरूआत में पायलेट प्रोजेक्ट के रूप में पूरे मध्यप्रदेश के अन्दर 2000 हेक्टेयर लैण्ड पर जो फॉरेस्ट की लैण्ड है.
मैंने कई माननीय सदस्यों से भी कहा है और आपसे भी अनुरोध करना चाहूँगा कि हम एक-एक हेक्टेयर जमीन उनको दे रहे हैं, सिर्फ क्रॉप की ऑनरशिप रहेगी.
आपको वहां पर चाहे सुहजने की फली लगाएं, चाहे आंवला लगाएं, चाहे ग्वारपाठा लगाएं, चाहे अश्वगंधा लगाएं, वह हमारा लघु वनोपज संघ 100 प्रतिशत खरीदेगा, यह भी गारन्टी के साथ रहेगा, यह भी मैं कहना चाहता हूँ (मेजों की थपथपाहट).
उसके पीछे उद्देश्य यह है कि जंगल कम कटेगा और जब 10,000 -15,000 उसको मिलते थे, अब 50 हजार और 1 लाख रुपये मिलेंगे, ऐसी हमारी संभावना है.
मैं यह आपको विश्वास दिलाना चाहता हूँ.
विशेषकर, वन समितियों के अधिकार के बारे में सब सदस्यों ने कहा.
कई वर्षों से वन समितियों को अधिकार नहीं मिले.
यह हमारे वचन-पत्र में भी है.
मैं सदस्यों को बताना चाहता हूँ कि वन समिति के अधिकार के लिए, मैंने मेरी तरफ से स्वीकृति दे दी है.
पूरे विभाग की तरफ से दे दी, उनको पूरे अधिकार मिलेंगे, यह मैं आपको विश्वास दिलाना चाहता हूँ.
माननीय अध्यक्ष जी, हमने जैसा वचन-पत्र में कहा था, सबको बोनस 2,000 से हमने 2,500 कर दिया है.
माननीय अध्यक्ष महोदय, यह भी मैं माननीय सदस्यों को बताना चाहता हूँ.
सबसे बड़ी बात जो लोगों को लाइन में लगना पड़ता था, वह जंगल से आता था और बैंक में लाइन में खड़ा रहता था और बैंक में सर्वर डाउन होने से उसको पैसे नहीं मिलते थे.
उसकी एक दिन की 200 रुपये की मजदूरी जाती थी.
इसके लिए गांव में जाकर उसको नकद भुगतान करेगा, यह भी सरकार ने कर दिया है, इसका भी फायदा मिल रहा है.
लेकिन मैं बांस मिशन की भी बात कहना चाहूँगा कि जितनी भी वन समितियां हैं और महिला समूह हैं, इनके माध्यम से एक नई योजना बांस मिशन के अन्दर ला रहे हैं कि आप तो वहां पर बांस का रोपण कराएंगे, आपको क्रॉप की ऑनरशिप देंगे, यह भी हम शुरूआत करने जा रहे हैं.
माननीय अध्यक्ष महोदय, मैं आपको यह बताना चाहूँगा कि ईको पर्यटन के लिए हमने नये स्थलों का चयन किया है, हम उसे भी कर रहे हैं और मैं आपसे कहना चाहूँगा कि चूँकि हमारे यहां अनुमति कार्यक्रम चलता है, ईको टूरिज्म में बच्चों को जंगल से अनुभव कराना और उन्हें जंगल से जोड़ने का अनुभव कराते हैं.
हम चार शहरों में ग्वालियर, जबलपुर, इन्दौर और भोपाल में फॉरेस्ट का अनुभव वर्चुअल टूर के रूप में कराएंगे ताकि उन्हें यह अनुभव हो सके कि जंगल कैसा है ?
वहां के प्राणी कैसे हैं ?
वह खुद वर्चुअल टूर के अन्दर 3 डी के अन्दर देख पाएंगे, हम इस प्रकार से व्यवस्था ला रहे हैं.
माननीय अध्यक्ष महोदय, बिन्दु बहुत सारे हैं, आपका बार-बार इशारा हो रहा है.
आपने समय दिया, धन्यवाद.
अध्यक्ष महोदय - नरोत्तम जी, आप जाया मत करो क्योंकि हमको आवश्यकता होती है.
जैसे अभी वन पर चर्चा चल रही थी, कुछ शेर आकर निकल गए लेकिन आपका शेर नहीं आ पाया, इसलिए आप जाया मत करो.
नरोत्तम मिश्र - जो हुकुम, अध्यक्ष जी. (हंसी)
(6)
मांग संख्या 56
कुटीर एवं ग्रामोद्योग
मांग संख्या 68
नवीन एवं नवकरणीय ऊर्जा.
उपस्थित सदस्यों के कटौती प्रस्ताव प्रस्तुत हुये.
अब मांगों पर और कटौती पर एक साथ चर्चा होगी.
08.32 बजे
अध्यक्षीय घोषणा
भोजन की व्यवस्था विषयक
अध्यक्ष महोदय -- माननीय सदस्यों के लिये भोजन की व्यवस्था, सदन की लॉबी में की गई है.
माननीय सदस्यों से अनुरोध है कि सुविधा अनुसार भोजन ग्रहण करने का कष्ट करें.
08.33 बजे
वर्ष 2019-2020 की अनुदानों की मांगों पर मतदान . . . . . . . (क्रमश:).
श्री जालम सिंह पटेल 'मुन्ना भैया'(नरसिंहपुर) -- माननीय अध्यक्ष महोदय, मैं मांग संख्या 56 और 68 का विरोध करता हूं.
कुटीर एवं ग्रामोद्योग, नवीन एवं नवकरणीय ऊर्जा ऐसे विषय हैं जो व्यक्ति के विकास और मूलत: ग्रामीण क्षेत्र के विकास से जुड़ा हुये मुद्दें हैं.
बहुत वर्ष पहले कुटीर एवं ग्रामोद्योग विभाग बना होगा और मैं ऐसा मानता हूं कि कांग्रेस ने यह विभाग बनाया होगा.
आजादी के बाद की अगर हम बात करें तो गांव के विकास की अगर कोई रीढ़ थी, तो वह कुटीर ग्रामोद्योग हुआ करता था, फिर धीरे-धीरे उद्योग आये और उद्योग आने के बाद कुटीर उद्योग लगभग-लगभग समाप्ति की और हैं.
माननीय अध्यक्ष महोदय,माननीय मंत्री जी ने बजट भी लेकर आये हैं और मैं ऐसा मानता हूं कि शायद सारे विभागों में सबसे कम और छोटा बजट ग्रामीण कुटीर उद्योग विभाग का होगा.
पिछले वर्ष 2019 में तैइस लाख तैतीस हजार कुछ रूपये का बजट था, जबकि इस वर्ष का जो बजट है, वह इसमें भी कमी है और इसमें सात लाख आठ हजार आठ सौ सत्तर रूपये का बजट है, जो कि पिछले वर्ष की तुलना में काफी कम है.
कुटीर का मतलब घर होता है.
ग्रामोद्योग का मतलब गांव में हम जो छोटा - छोटा धंधा करते हैं, वह है और लघु उद्योग मतलब छोटे -छोटे हमारे उद्योग हैं.
जिस प्रकार से कांग्रेस के समय बहुत सारे आवास आये, मुझे जहां तक जानकारी है कि पहले कुटीर पंद्रह हजार रूपये की राशि से बनते थे और इंदिरा आवास कहलाते थे, वह पैंतालिस हजार रूपये तक बने हैं.
आदरणीय मध्यप्रदेश के मुख्यमंत्री श्री शिवराज सिंह चौहान जी जब बने और देश के प्रधानमंत्री श्री नरेन्द्र मोदी भी बने तब सत्तर हजार रूपये की राशि से कुटीर बनने का काम शुरू हुआ है जो आज डेढ़ लाख रूपये और ढाई लाख रूपये तक बन रहे हैं, जो अस्तित्व में हमको दिख रहे हैं.
दूसरा जब हम ग्रामोद्योग की बात करें तो ग्राम में जो छोटे-छोट उद्योग थे और हमारी खासकर जो ऐसी समाजें थी जो गांव में रहती थी और गांव में जाति के आधार पर बहुत सारे लोग छोटे-छोटे धंधे और व्यापार करते थे.
एक सामाजिक, शैक्षणिक पिछड़ी जाति का एक सर्वे है संविदा अनुच्छेद 15.4 और 6.4 के अंतर्गत, उसमें कुछ जातियां हैं जो लगातार गांव के रहकर काम करती थी, जैसे बढ़ई, लोहार, सुताह, दहेज, कुदेर यह कृषि का काम, लकड़ी का काम करते थे, औजार बनाने का काम करते थे.
बड़ी-बड़ी मशीनें आ गईं तो उनका काम खत्म हो गया.
इसके अलावा हम और भी बात कर सकते हैं कि बहुत सारे बासुदेव, बसुदेवा जाति, अहीर या गुर्जर जाति के जो जानवरों का काम करते थे उसमें कमी आई है इसके अलावा हम अगर भुर्जी और भुजवा जाति की बात करें, चना लाई बगैरह का काम करते थे.
कहार, ढीमर मछली पकड़ने का काम करते थे.
जो रंगरेज थे वह कपड़े की प्रिंटिंग का काम करते थे.
प्रजापति समाज मिट्टी के बर्तन बनाने का काम करते थे, वह लगभग-लगभग आज समाप्त है.
मैं ऐसा मानता हूं कि जो उद्योग है, ऐसा उदाहरण भी है कि छोटी मछली बड़ी मछली खा जाती है और उसी प्रकार का काम लगातार आजादी के बाद चला है.
सरकारें कोई भी रही हों, मगर इस प्रकार वह ऐसा वर्ग है जो अपनी बात बुलंद नहीं कर सकता, पिछड़ा है, दूरस्थ क्षेत्र में रहता है, उसकी चिंता बहुत कम हुई है और उसके कारण आज हमारे समाज की गांव की व्यवस्था बिगड़ी है और मैं ऐसा मानता हूं कि उसके लिये जो अधोसंरचना है वह भी उसके लिये दोषी है.
गांव में जो लघु उद्योग हुआ करते थे, वहां जाने के लिये सड़क नहीं थी, बिजली नहीं थी, स्कूलों की व्यवस्था नहीं थी, लोग पलायन करके और वहां बेच-बांच कर शहर में आये और शहर में आने के बाद उनका लगभग-लगभग सब समाप्त हो गया, उनके पास कोई व्यापार, धंधा नहीं था, बेरोजगार हो गये, परिवार के परिवार नष्ट हो गये.
इसी प्रकार से मैं निवेदन करना चाहता हूं कि अगर यह वर्ग, या इस समाज की अगर चिंता नहीं हुई तो मैं ऐसा मानता हूं कि जो हमारी समाज का ताना-बाना है वह समाप्ति की ओर होगा.
उद्योगों की मैंने बात की, दो उदाहरण देना चाहता हूं कि हमारे पहले गांव-गांव में चक्कियां हुआ करती थीं, वहां आटा पिसता था, धान से चावल बनाये जाते थे, तेल बनाया जाता था, मगर बड़ा उद्योग लग गया तो आटा बाजार से खरीद लिया, चावल बाजार से खरीद लिये, तेल भी हो गया.
मैं यही बात कहता हूं कि जो हमारी चक्कियां हैं या छोटे-छोटे जो हमारे लघु उद्योग हैं, बिजली विभाग उसमें इतने बिल लगा देता है, इन उद्योगपति और अन्य के कारण कि अगर उनकी चक्की की लागत 50 हजार है तो बिल पता चला 52 हजार का हो गया, वह समाप्त हो गये.
ऐसे कई अनेक उदाहरण हैं, यहां बैठे सदस्य बंधुओं को जानकारी होगी.
दूसरा मैं अपने जिले का उदाहरण देना चाहता हूं.
हमारे जिले में मध्यप्रदेश का 50 प्रतिशत गन्ना है, 70 हजार हेक्टेयर में गन्ना है, 7 शुगर मिल हैं और गुड़ बनाने वाली हमारे यहां कुल्होरा कही जाती हैं जो लघु उद्योग किसान 10-15 लाख रूपये स्वीकृत कराते हैं उसमें कुछ छूट भी होती है और गुड़ बनाते हैं.
बार-बार कई ऐसे प्रयास होते हैं, शुगर मिल वाले चाहते हैं कि कुल्होर बंद हो जायें, क्योंकि उन कुल्होरों के माध्यम से मजदूरों को रोजगार मिलता है और जो किसान हैं उनके परिवार के लोग काम करते हैं और उसमें बिजली विभाग ने एक अलग से एक और कामर्शियल बिल लगा दिया, जबकि जो हमारा गन्ना क्रेशर होता है, बिजली का काम सिर्फ एक बार उसमें होता है, रस निकालने का काम सिर्फ कुल्होर का होता है, गुड़ बनाने के लिये जो उसके छोते निकलते हैं उससे जलाकर उसको गर्म करते हैं, जैसे थ्रेसर होता है, थ्रेसर में एक बार कोई फसल डलती है और अनाज निकल आता है.
मगर मैं दावे के साथ कह सकता हूं कि जो हमारे शुगर मिल मालिक हैं, उद्योगपति हैं वह चाहते हैं कि यह लघु उद्योग समाप्त हो जायें तो इस प्रकार के क्रम लगातार चल रहे हैं इस पर हमको विचार करने की आवश्यकता है और अभी हमारी जो सरकार बनी है इस सरकार ने बहुत सारे वादे भी किये हैं, बजट तो पर्याप्त दिया नहीं, जैसे उन्होंने कहा कि छोटे उद्योगपति, छोटे व्यापारियों, बचत पत्र में शिल्पकारों को पेंशन देंगे.
कुटीर उद्योग को बढ़ावा, उनको सरकारी खरीदी में प्रोत्साहन करेंगे. जी. एस. टी. से छूट दिलाएंगे.
नये उद्योगों के लिये रेडीमेड गारमेंट गोल्डन डायमंड काम्पलेक्स एवं आई. टी. सिटी विकसित करेंगे.
पावर लूम को बढ़ावा देंगे.
कुम्हारों को ईंट एवं मिट्टी के बर्तन बनाने हेतु रायल्टी में छूट देंगे.
बांस उद्योगों हेतु बसोड़ों हेतु बांस नि:शुल्क देंगे.
कुटीर ग्राम उद्योगों,रेशम,हस्तशिल्प के उत्पादनों को जी. एस. टी. से मुक्त कराएंगे.
रियायती दर पर ऋण उपलब्ध कराएंगे.
ऐसे उन्होंने वायदे भी किये हैं और सम्माननीय वित्त मंत्री जी ने अपने बजट में और भी कहा कि 40 हजार युवाओं को अभी तक रोजगार प्राप्त हो गया और 17 हजार ट्रेनिंग ले रहे हैं.
बजट है नहीं कहां से किसको रोजगार मिला है यह संशय पैदा करता है ऐसा मै दावे के साथ कह सकता हूं.
ऐसा वर्ग जो गांव में आज भी है और पीड़ित है परेशान है उसके लिये हमारी पार्टी, हमारी सरकार ने बहुत सारे काम किये.
अन्त्योदय के विचार पर हम काम करते हैं और अंत्योदय का मतलब अंत का व्यक्ति या क्षेत्र हो, उसका विकास होना चाहिये.
उसके लिये हमारी सरकार ने काम किया है.
हम चाहे प्रधानमंत्री आवास की बात करें चाहे उज्जवला योजना की बात करें या उनके बच्चों की शिक्षा की बात करें.
नि:शुल्क शिक्षा की बात करें.
अनेक प्रकार के काम उनके लिये किये गये मगर हम कांग्रेस की पूर्ववर्ती और वर्तमान सरकारों की बात करें.
प्रधानमंत्री आवास की बात करते हैं तो हमारे जिले में बहुत सारे प्रकरण हैं नरसिंहपुर में हैं गाडरवारा में है.
गाडरवारा में एक बहुत बड़ी घटना हो गई वर्ष 2018 में पहली किश्त गाडरवारा के अंदर दी गई थी.
दूसरी किश्त जून,2018 में पुन: दी है.
अभी अधिक बरसात हुई थी.
एक कहार परिवार था उसने सिर्फ 1 लाख में दीवाल बनी थी.
छत नहीं पड़ी थी पन्नी लगा ली और अधिक वर्षा होने के कारण दीवार गिर गई और बच्चा खत्म हो गया.
मैं ऐसा मानता हूं कि पूरे प्रदेश में लगभग लगभग यही स्थिति होगी कि जो ऐसा वर्ग है उसकी चिंता यह सरकार नहीं कर रही है.
उसके कारण बहुत सारी विसंगतियां आज दिख रही हैं.
मैं मंत्री जी से आपके माध्यम से निवेदन करना चाहता हूं कि इस पर आप जरूर काम करेंगे.
एक और जानकारी मैं देना चाहता हूं कि भोपाल के पास में 1970 मे बहुत सारे अनुसूचित जाति,जनजाति वर्ग के लोगों को पट्टे दिये गये.
अभी वन विभाग की बात होरही थी वे सारे के सारे वन विभाग के थे.
कलियासोत डैम और उसके आसपास की भूमि है वहां भी जंगली जानवर हैं.
कई शेर हैं बाकी और जानवर हैं.
जंगली जमीन पर बहुत सारे रसूखदार लोगों ने निर्माण कर लिये,कब्जे कर लिये.
अनुसूचित जाति,जनजाति वर्ग के लोगों से औने-पौने दामों पर ले ली कि नहीं ली.
आज वहां कोई रिकार्ड नहीं है.
इस प्रकार जब अवसर प्राप्त होता है तो ताकतवर लोग इस वर्ग को कुचलने का काम करते हैं.
तो इस वर्ग के साथ लगातार अत्याचार हो रहे हैं और इस अत्याचार को रोकने के लिये आवश्यकता है.
हम सुन रहे थे कि बड़ी-बड़ी स्मार्ट सिटी बनाने का काम सरकार कर रही है.
भोपाल, इन्दौर में स्मार्ट सिटी बनेगी लेकिन दूरस्थ इलाकों में रहने वाले लोगों की चिंता करने की जरूरत है.
आपने जो वचनपत्र दिया या बजट में ज्यादा प्रावधान नहीं रखा गया है.
इसके कारण बहुत सारी समस्याएं आगे आने वाली हैं.
तो मंत्री जी जरूर इस पर विचार करेंगे.
नवकरणीय ऊर्जा पर भी मैं चर्चा करना चाहता हूं.
2010 में नवकरणीय ऊर्जा का नाम दिया गया था.
मैं ऐसा मानता हूं कि पर्यावरण की दृष्टि से और जो आज हम बिजली बना रहे हैं.
हर्डल पावर से जो बिजली बनती है उसमें पानी का उपयोग होता है.
कोयले का भी उपयोग होता है.
पर्यावरण का भारी नुकसान होता है, कोयला हम जंगल से खोदते हैं और बहुत अधिक पानी भी लगता है.
हम अपनी सुख सुविधाओं के लिए पूरी व्यवस्था को बिगाड़ने का काम करते हैं.
मगर इस प्रकार से नवकरणीय ऊर्जा में, पवन ऊर्जा के माध्यम से मैं ऐसा मानता हूं कि हम बिजली पैदा कर रहे हैं उसमें किसी प्रकार से पर्यावरण की परेशानी नहीं आती है और इसी प्रकार से हमारी सरकार ने बहुत सारे नये आयाम में नये नये काम किये हैं.
रीवा में 750 मेगावाट विद्युत उत्पादन का शुभांरभ हो गया है.
इसके अलावा हमारे और भी काम हुए हैं .
वर्ष 2019 तक एलईडी बल्व के माध्यम से हमारी सरकार ने बिजली बचाने का काम किया.
बिजली बनाने का काम किया .
1 करोड़ 73 लाख 94 हजार 920 एलईडी बल्व हमने वितरित किये.
4 लाख 23 हजार 826 ट्यूबलाइट वितरित की.
1 लाख 6 हजार 276 पंखे वितरित करने का काम हमारी सरकार ने किया.
इसके अलावा हमने किसानों के लिए 90 परसेंट छूट देकर 14650 ऐसे सोलर पंप के माध्यम से किसानों को बिजली देने का काम किया है जो मार्च 2019 तक पूर्ण हुआ है.
इसके अलावा 2372 करोड़ रुपये की उपभोक्ताओं के लिए बिलों में कमी आई है.
अध्यक्ष महोदय, मैं आप सबसे निवेदन करना चाहता हूं कि हम सबको पर्यावरण को लेकर आने वाली जो पीढ़ी है उसके लिए कुछ न कुछ नया करने की जरूरत है और अगर हम सारे जितने प्रकार के उपभोग हैं.
अगर हम स्वयं अपने आप में संयमित कर लेंगे तो आने वाली पीढ़ी के लिए चाहे हम पानी की बात करें, चाहे हम पर्यावरण की बात करें, चाहे हम रोजगार की बात करें, इस पर जरूर हमको विचार करना चाहिए.
कुटीर और ग्रामोद्योग की बात करें.
एक सहकारिता के माध्यम से परिवार पहले चला करते थे.
कोई भी परिवार होता था मान लो दुग्ध उत्पादन का कार्य करता था तो सारा परिवार उसमें लग जाता था, उसके अलावा बढ़ाईगिरी का कोई काम कर रहा था पूरा परिवार उसमें लगता था.
इसके अलावा लुहार जाति का कोई व्यक्ति छोटा-मोटा काम करता था उसका परिवार भी उसमें लगता था.
मगर आज बाजारवाद हावी है.
गांवों में कोई औजार मिलता नहीं है.
हम किसान हैं और भी बहुत सारे ऐसे लोग हैं जो लोग रह रहे हैं गांवों से छोटा-सा नट लेने के लिए मोटरसाइकिल से बस से शहर में आना पड़ता है, उसके लिए यदि शहर में आ गये तो खर्चा होता है, अब आवागमन में उसको परेशानियां होती हैं तो इस प्रकार से आज जो समस्या बनी है, इस समस्या का निदान और समाधान करने की जरूरत है.
अध्यक्ष महोदय, जो आपने बोलने का समय दिया उसके लिए बहुत -बहुत धन्यवाद.
श्री राजवर्धन सिंह दत्तीगांव ( बदनावर ) - अध्यक्ष महोदय, मैं मांग संख्या 56 और 68 का समर्थन करते हुए शासन के पक्ष में बोलने को उपस्थित हूं.
अध्यक्ष महोदय, यह श्री जालम सिंह पटेल जी अभी काफी विस्तृत रूप से सदन को सारी जानकारियां दे रहे थे.
मैं उनका आभार मानना चाहता हूं कि आपने शासन के पक्ष में कई बातें कहीं.
यह देखने में विभाग छोटा प्रतीत होता है, कुटीर और ग्रामोद्योग विभाग और अगर हम इसकी नींव में जायं और इसको समझने का प्रयास करें तो यह वह विभाग है जिसकी परिकल्पना हमारे राष्ट्रपिता महात्मा गांधी जी ने स्वतंत्रता संग्राम के दौरान भी कही थी और जब उन्होंने एक स्वप्न देखा था रामराज्य का, ग्राम स्वराज का, उसमें इसकी बहुत अहम भूमिका थी क्योंकि यह भी एक आधार था उस वक्त अर्थव्यवस्था का.
श्री जालम सिंह पटेल जी ठीक कह रहे थे.
जमाना होता था हमारे गांव के परंपरागत लुहार, सुतार, कुम्हार, रंगरेज तमाम लोग इस व्यवस्था में होते थे और वे अपना जीवनयापन करते थे.
जब गांधी जी ने यह बात कही थी तो उस वक्त पूरा जो हमारे देश में स्वतंत्रता का आन्दोलन चला उसमें हमें देखना चाहिए कि किस प्रकार से खादी का योगदान था, किस प्रकार से चरखे का योगदान था.
किस प्रकार से इन माध्यमो के द्वारा गांधी जी ने स्वावलबन का पाठ पढ़ाया था.
मैं यहां पर मंत्री जी से आपके माध्यम से कहना चाहूंगा कि अच्छी बात है कि आप पुन: इस उद्योग में पूरा अध्ययन करके आज की तारीख का आडिट करके वास्तविक स्थिति को समझकर इसको बाजारोन्मुखी बनाने का प्रयास कर रहे हैं.
लेकिन मैं यहां पर जालम सिंह जी की बात को आगे बढ़ाते हुए ,मैं, उनकी बात सुन भी रहा था और समझने का भी प्रयास कर रहा था.
इसको हमें धरातल पर जाकर सूक्ष्म दृष्टि से देखना होगा.
एक उदाहरण मैं आपको देना चाहता हूं.
अस्वच्छ धंधे के प्रमाण पत्र दिये जाने होते हैं गांव में उसके तहत शासन की कुछ व्यवस्था है उसमें उनको कुछ सुविधाएं मिलती हैं.
अब आज की तारीख में वह लोग प्रमाण पत्र के लिए जाते हैं तो बहुत से एसडीएम मना कर देते हैं कि यह काम तो होता ही नहीं है.
लेकिन आप यह मानिये कि आज भी अगर गांव में किसी गौवंश की मृत्यु हो जाती है तो आज क्या स्थिति उत्पन्न होती है.
आप देखें तो इसके माध्यम से भी एक कुटीर उद्योग स्थापित हो सकता है, हमें आज आवश्यकता यह है कि हमें उस कुटीर उद्योग की परिभाषा को विस्तृत करना होगा.
उस जानवर का, गौवंश का उसकी खाल भी निकलती है उसकी हड्डियां भी होती हैं यह तमाम चीजें काम आती हैं.
मेरा कहना है कि हमें यहां पर दो तीन विभागों इंट्रीगेशन करके उसमें वन भी हो उसमें स्माल सेक्टर की इण्डस्ट्रीज भी हो, आप कहीं न कहीं यह प्रयास करें कि लोगों का टायअप कराये बड़े उद्योगों से, हमारे देवास में लेदर इण्डस्ट्रीज है, यह टाटा का बड़ा संयत्र है तो हम क्यों ऐसा नहीं कर सकते हैं कि तमाम गांवों में इन लोगों के छोटे कोआपरेटिव बनाकर कुछ शासन की मदद करके पुन: उनको उनके पैरों पर खड़ा करके, क्या आटोमोबाइल इण्ड्ट्रीज में इंसलरी यूनिट नहीं होते हैं.
क्या छोटे छोटे उत्पादों को हम बड़े उद्योगो को सप्लाई नहीं करते है, इसकी ओर हमें देखना चाहिए.
अध्यक्ष महोदय यहां पर मेरा एक ओर निवेदन है कि अभी यहां पर वन पर बहुत अच्छी चर्चा हो रही थी.
इसमें दो तीन विभागों को मिलाकर काम करने की जरूरत है.
हमारा कहना है कि हमारे क्षेत्र में महुआ होता है.
अब महुए को हम केवल शराब से क्यों जोड़ते हैं, आदिकाल से महुआ कुटीर उद्योग ही तो था.
आम की छांव के नीचे एक हांडी लगाकर बांस की नली डालकर आराम से इतनी साफ महुए की शराब बनती थी, लेकिन मेरा कहना है कि महुआ केवल शराब के लिए ही होता है क्या,यह हमारे दिमाग में क्योंकि हमने ऐसा ही सुना है, दाक्षास्त्रव नाम की एक दवा आयुर्वेद में होती जो कि महुए से ही बनती है.
मेरा आपसे निवेदन है कि यह चाहे महुआ हुआ संतरा हुआ, बेर, सेव, आंवला अंगूर से तो वाइन बनती ही है इन सबसे वाइन बनती है लकिन इन सबसे दवा भी बनत है, तो क्यों नहीं हम इनको कुटीर उद्योग का दर्जा देते हुए हमारे मुख्यमंत्री जी कमलनाथ जी के वचनपत्र में घोषणा है वचन है स्वरोजगार फूड प्रोसेसिंग तो क्यों न हम वन को कुटीर उद्योग को फुड प्रोसेसिंग यूनिट को इंटीग्रिटेड करें तब हम उनके माध्यम से एक नया कुटीर उद्योग स्थापित करें.
आप इसके लिए समिति बना दें इसमें हमारे आदिवासी भाई भी रहें, इसमें बाकी और अन्य लोग भी रह सकते हैं.
एक माइक्रो फायनेंसिंग का कांसेप्ट भी हमारे पास में है, हम छोटी छोटी सहकारी समिति बना सकते हैं.
मेरा निवेदन है कि मंत्री जी मैं अध्यक्ष महोदय के माध्यम से एक सुझाव देना चाहता हूं कि आप इसकी परिभाषा को थोड़ा बदल दें, इसको थोड़ा विस्तृत करें फिर आप देखें कि कैसे स्वरोजगार उत्पन्न होगा, कैसे फूड प्रोसेसिंग भी इसमें आ सकती है, कैसे हम इन सबको बढ़ावे देकर , ग्रामीण नौजवानों को परंपरागत जो कि पीढ़ियों से यह काम करते आ रहे हैं आज उनको भटकना पड़ रहा है, न वह शहर के रहे हैं या न गांव के रहे हैं, तो वह उनकी दुर्दशा से बचेंगे मेरे ख्याल से यह बहुत अच्छी पहल होगी.
बाद में हो सकता है कि इसको पूरे देश में लागू किया जाय.
मैं एक और निवेदन करना चाहता हूं कि हथकरघा बुनाई यह एक ऐसी परंपरा धरोहर के रूप में मिली है जिसको हमें आगे बढ़ाना चाहिए, आप देखें कि चंदेरी विश्व विख्यात है, महेश्वर की साड़ियों के बारे में सब जानते हैं, आप देखें कि बाग प्रिंट हमारे प्रदेश में है, बटिक प्रिंट है इन सब चीजों की ब्रांडिंग करके जैसा कि हमारी सरकार कर रही है हम बढ़ावा देने का प्रयास करें.
क्यों न हम इसमें एकस्पर्ट एडवरटाईजिंग एजेंसी को इसमें शामिल करें, यह लोग ट्रेंड नहीं हैं, लेकिन कला में पारंगत हैं, आप बाग में जाकर देखें वह किस तरह से काम करते हैं.
वह लोग पर्यावरण का भी ध्यान रखते हैं आपको पता है कि वह जो डाई इस्तेमाल करते हैं वह केमिकल बेस नहीं होती हैं वह वेजिटेबल डाइ हैं, इनवायरमेंट फ्रेंडली हैं.
इस वक्त मैं एक और बात कहना चाहूंगा, मैं स्मरण करना चाहूंगा मनमोहन सिंह जी को भी, क्योंकि तमाम बार राजनैतिक रुप से उनकी बुराई होती है.
लोग कहते हैं कि मौन रहते हैं, कुछ कहते नहीं हैं.
लेकिन यह तो वैसा ही हो गया कि - जब भी आग लगे उनका नाम आता है, चिराग जलाने की आदत थी उनको बहुत.
आप मनमोहन सिंह जी के कार्यकाल में जाइये.
कितना प्रोत्साहन उन्होंने दिया.
कितनी मदद उन्होंने उस वक्त की इस सेक्टर की.
चाहे हम चन्देरी के बुनकरों की बात कर लें, जो उस क्षेत्र से आते हैं चन्देरी के विधायक शायद यहां है या नहीं, यह मुझे नहीं पता.
लेकिन एक वक्त ऐसा आया था, जब चन्देरी के बुनकरों की हालत इतनी खराब हो गयी थी कि वे आत्महत्या करने पर मजबूर हो रहे थे.
पैकेज दिये गये वहां.
उनकी मदद की गई और उसी का रिजल्ट है कि आज पुनः वह उद्योग वापस उठा है.
तो यह सभी चीजें, यह ऐसी कलाएं हैं, जिनको थोड़ा सा अगर हम इन पर स्पेशलाइज उनको करें, ध्यान दें, तो इसमें हम बहुत आगे जा सकते हैं और इससे न सिर्फ रोजगार होगा, न सिर्फ हमें पब्लिसिटी मिलेगी, लेकिन इसमें प्रदेश को अर्थ का भी लाभ होगा.
एक और बात मैं विशेष तौर से कहना चाहूंगा कि पर्यावरण की बात जगह जगह होती है, क्योंकि विभाग ऐसा है.
शुक्ल जी, यहां पर नहीं हैं, शुक्ल जी को बहुत चिंता थी, जब विद्युत के बजट पर चर्चा हो रही थी, वे कह रहे थे कि कैसे होगा,कैसे आप पूर्ति करेंगे, किसानों का क्या होगा, कहां से पैसा आयेगा.
मैं बताना चाहता हूं कि कमलनाथ जी केन्द्र सरकार में बहुत साल रहे हैं, उनके अनुभव का हमारे प्रदेश को लाभ मिलेगा.
जिनेवा कन्वेंशन जब हुआ था, तो पूरे विश्व ने इस चीज का महत्व जाना कि कार्बन रेटिंग का क्या महत्व है.
ग्रीन ट्रिब्यूनल हमारे प्रदेश में है.
ग्रीन एनर्जी, क्लीन एनर्जी ऐसी तमाम चीजें प्रकाश में आईं.
अब जैसा कि जालम सिंह जी भी कह रहे थे कि क्या हमारा यह दायित्व नहीं है कि जो हमें विरासत में मिला,क्या हम कर्जदार नहीं हैं भावी पीढ़ी के और कुछ हम उन्हें दे सकें न दे सकें, पर साफ हवा में सांस लेने लायक तो छोड़ें.
आप देखिये थर्मल एनर्जी, हाइड्रो एनर्जी एवं गैस से पावर पैदा होता है.
लेकिन जो विण्ड है और जो आपका सोलर है.
अभी पिछले कुछ दिनों में हमने हमारे अनुभव से यह देखा है कि पहले एक जमाने में जो पॉवर पर्चेसिंग एग्रीमेंट हुआ करता थे, बहुत महंगे हुआ करते थे.
लेकिन आज की तारीख में हम सबको जानकर खुशी भी है और आश्चर्य भी है कि हमारी जो सोलर एनर्जी है, उसकी जो रेट है,जो थर्मल पावर हम लेते हैं, जो तमाम प्रदूषण करता है, सबसे ज्यादा अगर प्रदूषण में आज कोई पर्यावरण में चीज कर रही है,तो हमारे पावर प्लांट से हो रही है.
वह जो फ्लाइ एश आती है, उतनी खतरनाक होती है हमारे शरीर के लिये, जिसको हम बयां भी नहीं कर सकते.
जहां हमको वह चार-साढ़े चार रुपये पर यूनिट पड़ रही है.
हमें आज सोलर एनर्जी 2 रुपये 90 पैसे में पड़ रही है और इसको हमने पूरे तरीके से पूरे प्रदेश में जिस गति से इसका विस्तार होना है और जो प्लानिंग चल रही है, मैं एक सुझाव मंत्री जी को यह देना चाहता हूं कि 71 प्रतिशत हमारे स्कूल जब हमारे बजट पर चर्चा हो रही थी, वहां पर विद्युत नहीं है.
तो वहां पर जो आप पैनल्स जगह जगह पर लगा रहे हैं, आप मंत्रालय में लगा रहे हैं, ये पैनल्स हम स्कूल्स में भी लगायें और यह सुनिश्चित करें कि वहां जो हम उनको बिजली नहीं पहुंचा पा रहे हैं, जो कनेक्शन वहां नहीं हुए हैं, वह सोलर पैनल्स के माध्यम से दें, वहां इलेक्ट्रीफिकेशन भी होगा और उन पर कोई मेंटेनेंस कॉस्ट भी नहीं आयेगी.
क्योंकि इसका कोई उनको न तो पैसा देना है, बस रखरखाव है सोलर पैनल्स का.
मेरे ख्याल से वह आसानी से किया जा सकता है.
मैं एक और निवेदन करना चाहता हूं कि जब संसाधनों की कमी है, तो करीब 2 लाख करोड़ के कर्जे में हमको ये सरकार मिली है.
जो माइनर वेक्यूम्स हैं, जहां पॉवर कट्स हो गये या तमाम तरह की घटनाएं हैं या बरसात का मौसम आ गया.
पीपीपी के मॉडल की चर्चा होती रही है, लेकिन मैं मंत्री जी को प्रस्ताव देना चाहता हूं कि क्यों नहीं हम माइक्रो लेवल पर चाहे पंचायत का लेवल हो, चाहे जनपद का हो, चाहे जिला पंचायत का लेवल हो, क्या यहां पर हम पीपीपी के माध्यम से इनवीटेशन नहीं दे सकते उद्यमियों को, जो आकर निवेश करे और जो यहां पर वह सेटअप करे और इस तरीके से कभी भी हम चाहे आपका शासनकाल रहा हो, चाहे हमारा शासनकाल रहा हो, आज भी किसानों को वास्तविकता में सिंचाई के लिये हम 24 घण्टे बिजली नहीं दे पाते हैं.
आप कितना भी दावा करें कि हमने 24 घण्टे बिजली दी, नहीं.
किसी ने 24 घण्टे नहीं दी.
हम बमुश्किल उनको ज्यादा से ज्यादा 8-10 घण्टे बिजली दे पा रहे हैं.
उसका कारण यह होता है कि लोड सुबह बहुत रहता है, आप अक्सर रात को उनको बिजली दे पा रहे हैं.
यह भी एक विकल्प है और मेरे ख्याल है अगर इसको लागू किया जाएगा तो सोलर के माध्यम से हम उनकी मदद भी कर पाएंगे.
उनको बिजली भी दे पाएंगे.
अध्यक्ष महोदय, मैं जानता हूँ कि समय कम है, जालम सिंह जी की बातें मैं दोहराना भी नहीं चाहूँगा.
लेकिन ये उपलब्धियां तो हैं चाहे रीवा अल्ट्रा मेगा सौर परियोजना की बात रही हो, चाहे एनटीपीसी के माध्यम से ढाई सौ मेगावाट, जो उसमें और एडिशन हो रहा है, उसकी बात रही हो.
अध्यक्ष महोदय, एक और गर्व की बात हमारे प्रदेश के लिए यह है, जिस परियोजना की बात जालम सिंह जी कर रहे थे, रीवा की, उसमें 651 मेगावाट तो मध्यप्रदेश ले ही रहा है, लेकिन हम सबको इस बात पर गर्व है कि 51 मेगावाट बिजली वहां से दिल्ली मेट्रो के लिए भी जा रही है.
मेरे ख्याल से यह मध्यप्रदेश के लिए बहुत बड़ी बात है और सराहनीय कदम है.
मंत्री जी को और विभाग को इसके लिए मैं बधाई भी देना चाहता हूँ.
अध्यक्ष महोदय, अब जो क्षमता का आंकलन किया गया है, वर्ष 2012 में 32 मेगावाट उत्पादन हुआ करता था और वह आज बढ़कर 2046 मेगावाट हो गया है, और 2022 तक इसको टारगेटेड आपने 56 हजार मेगावाट रखा है.
मुझे पूरा विश्वास है कि हमारा विभाग इसे न सिर्फ एचीव करेगा, बल्कि और भी एचीव करेगा.
अध्यक्ष महोदय, इसके अलावा हमने मंदसौर, आगर, शाजापुर, नीमच में साढ़े 17 मेगावाट क्षमता की परियोजनाएं भी स्थापित की हैं, इनसे रोजगार भी उपलब्ध होगा, स्थानीय रोजगार भी उपलब्ध होगा, जो कमलनाथ जी ने बात कही कि 70 फीसदी स्थानीय रोजगार हम वहां के लोगों को दें, उसकी तरफ भी एक अच्छा कदम इसमें उठाया जाएगा.
नवीन एवं नवकरणीय ऊर्जा मंत्रालय, भारत सरकार द्वारा परियोजना विकास के इस मॉडल के अनुसरण हेतु समस्त राज्यों के मुख्य सचिवों को लेख करके एक पत्र भी भेजा गया है, जिसका क्रियान्वयन भी हो रहा है.
अध्यक्ष महोदय, आज असल में सौर ऊर्जा परियोजना के साथ-साथ एक और आवश्यकता है.
मोदी जी मेक-इन-इंडिया की बात करते हैं, राहुल गांधी जी ने और कमलनाथ जी ने मेक-इन-मध्यप्रदेश की बात की है.
मेरा माननीय मंत्री जी, आपसे निवेदन है और मुझे विश्वास है कि मध्यप्रदेश यह करके दिखाएगा, ये जो सौर ऊर्जा के संयंत्र हम जहां-जहां स्थापित करते हैं, इनके जो भी उपकरण होते हैं, चाहे सोलर प्लेट्स हों, या जो बाकी और तमाम चीजें, जो उसमें उपयोग में आती हैं, क्यों न ये भी मध्यप्रदेश में ही बनाई जाएं, ये भी मध्यप्रदेश में ही हम मैन्युफैक्चर करें, उससे रोजगार का भी सृजन हो.
वही हमारे संयंत्रों में जाकर लगे, उससे हमें लाभ हो.
यह मेरे ख्याल से हमारे वचन-पत्र के अनुकूल भी होगा और हमारे प्रदेश को गौरवान्वित भी करेगा.
अध्यक्ष महोदय, पवन ऊर्जा की बात जालम सिंह जी कर चुके हैं.
मैं यह जरूर कहूंगा कि जो एक ऑप्टीमम पोटेंशियल का असेसमेंट किया गया है (माननीय अध्यक्ष महोदय द्वारा भाषणकर्ता सदस्य को अपना भाषण समाप्त करने के लिए लाल लाइट की बटन दबाई गई) भारत सरकार के मंत्रालय द्वारा 10500 मेगावाट क्षमता, हम अभी 2022 पर हैं, और जब हम 2022 पर हैं तो और 8 हजार मेगावाट की क्षमता हमारी और है.
अध्यक्ष जी फरमा रहे हैं कि बैठ जाइये, अध्यक्ष जी, कमाल कर रहे हैं, हम तो वैसे गिरफ्तार-ए-नजर हैं हुजूर, पांव में जंजीर क्यों डालते हो, आप आंख दिखा दो, तो ही हम बैठ जाएं, ऐसी कोई बात नहीं है.
आप बार-बार आदेश कर रहे हैं.
अध्यक्ष जी, मैं दो-तीन बातें करके समाप्त करता हूँ.
मैं समझ गया आपकी नजरों से इशारा हुआ और हम तो वैसे ही कायल हैं.
मध्यप्रदेश में कमलनाथ जी ने एक अनूठी पहल की है, मध्यप्रदेश सरकार सोलर पंप के क्षेत्र में सर्वश्रेष्ठ जो भी उसमें परफार्मेंस होगी, उसको अंतर्राष्ट्रीय विनोबा भावे पुरस्कार देगी.
मेरे ख्याल से यह बहुत अच्छी पहल है, इससे इनकरेजमेंट मिलेगा इस पूरे सेक्टर को और मैं बहुत-बहुत धन्यवाद ज्ञापित करना चाहता हूँ कमलनाथ जी को कि आपने ये उदाहरण पेश किया और पूरे देश में इसका अनुसरण हो, यही इच्छा और कामना हम सब रखते हैं.
अध्यक्ष महोदय, एक बात आखिरी में और कह दूँ.
जो जालम सिंह जी ने भी कही, जो 3 हॉर्सपावर, 5 हॉर्सपावर और साढ़े 7 हॉर्सपावर, इन तीन श्रेणियों के सोलर पंप्स शासन किसानों के लिए उपलब्ध करा रहा है.
अच्छी बात यह है कि जो 3 हॉर्सपावर का पंप है, उसमें सिर्फ जो लागत है, उसका 10 फीसदी किसान को देना है.
जो 5 हॉर्सपावर का पंप है, उसकी जो लागत है, उसका मात्र 15 फीसदी किसान को देना है.
इसके आगे जो साढ़े 7 हॉर्सपावर का पंप है, उसमें अभी पॉलिसी क्लियर नहीं है.
लेकिन औसतन अगर हम देखें तो 3 लाख 61 हजार का 3 हॉर्सपावर का पंप आता है, तो 36 हजार की लागत 3 एचपी पर आई, और तकरीबन आपका 4 लाख 80 हजार का 5 हॉर्सपावर का आता है तो उसकी लागत करीब 65 हजार रुपये आयी.
मेरा निवेदन आपके माध्यम से यह है कि क्यों न विधायक निधि से हम लोगों को राशि देने का प्रावधान कर दें ?
अगर वह आपने कर दिया, बजट तो है ही आपके डिपार्टमेंट का, तो आप कुछ भी 5-10-15 लाख हमें कह दें कि हम उससे दे पायें.
मैं बताऊं उसमें कारण क्या है, आप वेटिंग लिस्ट उठाकर देखिये स्थाई कनेक्शनों की.
सालों साल तक स्थाइ कनेक्शन हमारा ऊर्जा विभाग उन लोगों को नहीं दे पाता है.
हम जहां भी गांव में जायेंगे, मूलत: इसमें कौन प्रभावित हैं, कमजोर तबके के लोग ज्यादा प्रभावित हैं और इससे क्या होगा, दो चीजें होंगी.
एक तो आपका अतिरिक्त भार जो पीक अवर्स में ऊर्जा विभाग पर पड़ता है वह खत्म हो जायेगा.
दूसरा, जब हम उन किसानों को पम्प दे देंगे, तो उसको मुफ्त बिजली वैसे ही मिल जायेगी.
आपकी चोरी कम हुई, आपकी लाईन फॉल्ट का काम खत्म हो गया, आपको डिस्ट्रीब्यूशन में नेटवर्क सेटअप करना है उसकी आपकी प्रॉब्लम खत्म हो गई.
यह तमाम चीजें उससे होंगी.
मैं समझता हूं अध्यक्ष महोदय, अगर आप यह व्यवस्था दे देंगे, तो इससे पूरा सदन, सभी विधायक प्रसन्न होंगे और जनता का तो निश्चित तौर पर फायदा होगा ही होगा.
अध्यक्ष महोदय, अब मैं अपने क्षेत्र की एक बात आपके माध्यम से निवेदन करना चाहता हूं.
पवन ऊर्जा स्थापित हो रही है, अच्छी बात है.
सौर ऊर्जा स्थापित हो रही है अच्छी बात है.
कोई भी प्रगति हो रही है अच्छी बात है.
लेकिन वह मानव जीवन की बलि पर नहीं होनी चाहिये.
मेरे क्षेत्र में एक भावलापाड़ा नाम का गांव है, जब देश भी नहीं बना था, आज से 200 साल से वह लोग वहां रह रहे हैं.
आदिवासी वहां निवास करते हैं.
एक कोई ठेकेदार आये, पवन चक्की के नाम पर और केन्द्र की पॉलिसी स्पष्ट कहती है कि जहां बसाहट है, जहां स्कूल है, जहां बच्चे हैं, जहां मानव जीवन है, वहां आप चक्की नहीं लगा सकते, क्योंकि जब वह चालू होती है, 5 फिट आगे पीछे होती है, निरंतर आवाज करती है.
तार होते हैं.
एक आदमी मरता-मरता बचा.
बीचों बीच उस गांव में और वहां जब गांव वालों ने विरोध किया तो तत्कालीन एसडीएम ने, दुर्भाग्यवश ऐसे ऑंचलों में आदिवासियों के पास पट्टे भी नहीं होते हैं, हम सब जानते हैं कि उनकी पीढि़यां 200 साल से वहां रह रही हैं.
उनको बेदखल करने की कोशिश की गई और जब लोगों ने विरोध किया, तो उनको धारा 151 में जेल में ठूस दिया गया.
अध्यक्ष जी, मैं आपके माध्यम से निवेदन करना चाहता हूं कि इसमें जांच कराई जाये और इसके अंदर उचित कार्यवाही करके उन आदिवासियों को न्याय दिलाया जाये.
यह होगा, तभी ठेकेदार या बड़े उद्योगपति जो भी उद्योग स्थापित करने आते हैं, वह इस बात पर सजग होंगे कि प्रगति तो आप करो, लेकिन मानव जीवन की कीमत पर न करो और 'निशा है, भोर भी होगा'.
नौजवान हमारे मंत्री जी हैं, मुझे पूरा विश्वास है कि वह अच्छा कार्य करेंगे.
आपने बोलने का अवसर दिया, बहुत-बहुत धन्यवाद.
डॉ. नरोत्तम मिश्र - (XXX)
अध्यक्ष महोदय - एक मिनट रुक जाइये.
नेता जी को आ जाने दीजिये.
डॉ. गोविंद सिंह - (XXX)
डॉ. नरोत्तम मिश्र - (XXX)
. . . (व्यवधान). . .
श्री विश्वास सारंग - (XXX)
श्री आरिफ अकील - (XXX)
डॉ. नरोत्तम मिश्र - (XXX)
डॉ. गोविंद सिंह - (XXX)
डॉ. नरोत्तम मिश्र - (XXX)
अध्यक्ष महोदय - मैंने कोई सुझाव दिया था आपको ?
बार-बार आप ऐसा करेंगे, तो व्यवस्था मेरे को वैसी करनी पड़ेगी. . . (व्यवधान). . एक मिनट रुक जाइये.
. . (व्यवधान). .
श्री सज्जन सिंह वर्मा - (XXX)
. . (व्यवधान). .
अध्यक्ष महोदय - यह कुछ रिकार्ड में नहीं आयेगा और सदन की कार्यवाही 5 मिनट के लिये स्थगित.
(विधानसभा की कार्यवाही 9.10 बजे 5 मिनट के लिये स्थगित)
9.20 बजे
वहां पर तो कोई छत्तीसगढ़ी पढ़कर बोल भी लेगा लेकिन यहां पर तो कोई नहीं आ पायेगा, इसलिए उससे भी कड़ा प्रतिबंध लगाया है.
लेकिन इस बात में भी सच्चाई है कि उत्तर प्रदेश में कोई ऐसा आदेश सर्वोच्च न्यायालय का नहीं है तो वहां पर चल रहा है बाहर के लोगों को प्रतिबंधित है, यहां पर न्यायालय में चले गये थे इसलिए संशोधन करना पड़ा है.
लेकिन उसके बाद में भी दूसरा संशोधन कर दिया है.
अध्यक्ष महोदय वैसे भी हमारे मुख्यमंत्री कमलनाथ जी की चिंता है उन्होंने कहा है कि निजी क्षेत्र में भी जो उद्योग लगेंगे उनमें भी 70 प्रतिशत आरक्षण मध्यप्रदेश के निवासियों के लिए अनिवार्य करेंगे.
प्रदेश के प्रति आपकी और हमारी चिंता बराबर है.
हमारा और आपका दायित्व है कि प्रदेश के विकास में और युवाओं के रोजगार के लिए हम सब मिलकर काम करें.
नेता प्रतिपक्ष( श्री गोपाल भार्गव )-- अध्यक्ष महोदय जहां तक मुझे जानारी है कि न्यायालय का आदेश केवल उच्च शिक्षा विभाग के परिदृश्य में था.
लेकिन इसको समुचे विभागों में एक साथ लागू कर दिया गयाहै.
मैं यह जानना चाहता हूं कि एक तो क्या इसकी फिर से समीक्षा हो सकती है.
यदि क्षेत्रीय भाषाओं का प्रश्न है तो हमारी भी बुंदेलखंडी में भी करने लगें, जैसा दूसरे राज्यो ने क्या अपन यहां पर अनुसरण करें क्या दिक्कत है.
डॉ गोविन्द सिंह -- अध्यक्ष महोदय हमारा कहना है कि बुंदेलखंडी और बघेलखंडी में ज्यादा अंतर नहीं है.
हमारा ग्वालियर सब डिवीजन बुंदेलखंड में नहीं आता है.
हमारा क्षेत्र आधा उसमें आता है लेकिन बुंदेलखंडी और ग्वालियर डिवीजन की भाषा में कोई बहुत ज्यादा अंतर नहीं है.
आप चाहेंगे तो हम आपको उसकी प्रति दे देंगे आप उसको पढ़ लेना और हमारे विद्वान डॉक्टर साहब बैठे हैं, वह भी पढ़ लें अगर उसमें कोई रास्ता निकालते हैं, वैसे हमने इसके लिए विधि विभाग से राय ली गई, सभी ने कहा कि उच्च न्यायालय का आदेश है यह सभी पर लागू होगा.
अगर कोई रास्ता निकलता है तो हम और आप देख लें हम एकदम तैयार हैं, आप बतायें हम अतिशीघ्र एक सप्ताह के अंदर संशोधन कर देंगे.
श्री गोपाल भार्गव -- अध्यक्ष महोदय उसके लिए रास्ता निकाल लेंगे.
कर्नाटक में देखें आप उच्चतम न्यायालय का जो आदेश है और गवर्नर का जो आदेश है उसमें स्पीकर ने रास्ता निकाल लिया है, तो स्पीकर साहब आप रास्ता निकाल लें.
श्री प्रणय प्रभात पाण्डेय -- माननीय स्पीकर साहब और मंत्री जी का धन्यवाद्.
हटा नगर में संचालित चिकित्सालयों में पदपूर्ति
[लोक स्वास्थ्य एवं परिवार कल्याण]
6. ( *क्र. 172 ) श्री पुरुषोत्तम लाल तंतुवाय : क्या लोक स्वास्थ्य परिवार कल्याण मंत्री महोदय यह बताने की कृपा करेंगे कि (क) जिला दमोह के हटा नगर में स्वास्थ्य केन्द्र हटा को सिविल अस्पताल का दर्जा कब मिला था?
आदेश की छायाप्रति व साथ ही पद संरचना की रिक्त व भरे पद संबंधी जानकारी उपलब्ध करायें।
(ख) जनता व जनप्रतिनिधियों की विशेष मांग के आधार पर महिला व शिशु रोग विशेषज्ञ की पदस्थापना कब तक की जावेगी तथा सिविल अस्पताल भवन निर्माण व सिविल अस्पताल की समस्त सुविधायें कब तक हटा नगर व क्षेत्रीय जनता को प्राप्त हो सकेंगी?
लोक स्वास्थ्य परिवार कल्याण मंत्री ( श्री तुलसीराम सिलावट ) : (क) सामुदायिक स्वास्थ्य हटा का 60 बिस्तरीय सिविल अस्पताल हटा में उन्नयन आदेश क्रमांक एफ 1-15/07/सत्रह/मेडि-3 दिनांक 9.9.2008 के द्वारा किया गया तत्पश्चात विशेषज्ञों/चिकित्सकों के पदों के iquvkZoaVu आदेश दिनांक 8 अप्रैल, 2011 द्वारा स्वीकृति संशोधित की गई है।
जानकारी पुस्तकालय में रखे परिशिष्ट के प्रपत्र 'अ' अनुसार है एवं वर्तमान में पद स्वीकृति व भरे पदों संबंधी जानकारी पुस्तकालय में रखे परिशिष्ट के प्रपत्र 'ब' अनुसार है।
(ख) रिक्त पदों की पूर्ति हेतु विभाग निरंतर प्रयासरत है, परंतु प्रदेश में विशेषज्ञों की अत्यधिक कमी होने से विशेषज्ञ संवर्ग के रिक्त पदों की पूर्ति में कठिनाई हो रही है।
शीघ्र ही स्नातकोत्तर पी.जी. डिग्री/डिप्लोमा चिकित्सकों की पदस्थापना हेतु काउंसलिंग का आयोजन किया जावेगा एवं सिविल अस्पताल हटा में पद रिक्तता प्रदर्शित की जावेगी।
हाल ही में एक स्नातक बंधपत्र चिकित्सक डॉ. खुशबू जैन, की पदस्थापना आदेश दिनांक 22.6.2019 के द्वारा की गई है।
भवन निर्माण के संदर्भ में दिनांक 16.4.2018 द्वारा प्रशासकीय स्वीकृति जारी की जा चुकी है एवं भवन निर्माण हेतु परियोजना संचालक, पी.आई.यू. लोक निर्माण विभाग के माध्यम से कार्यवाही प्रक्रियाधीन है, मापदण्ड अनुसार समस्त सुविधाएं प्रदान किए जाने संबंधी कार्यवाही निरंतर जारी है।
निश्चित समयावधि बताई जाना संभव नहीं है।
श्री पुरुषोत्तम लाल तंतुवाय -- धन्यवाद, अध्यक्ष महोदय, हम आपका संक्षण चाहते हुए यह कहना चाहते हैं कि मंत्री जी का जो जवाब आया है, उसके संबंध में थोड़ी जानकारी चाहते हैं.
हमारा प्रश्न सिविल अस्पताल में स्टाफ की कमी से संबंधित था.
तो उन्होंने उत्तर में बताया है कि 51 पद स्वीकृत हैं, जिसमें से 14 पद भरे हैं.
तो हमारी मांग है कि कम से क्षेत्र की जनता को देखते हुए तत्काल वहां स्त्री रोग विशेषज्ञ और शिशु रोग विशेषज्ञ की स्थापना की जाए एवं एक्सरे मशीन चालू की जाये तथा जो भवन की प्रशानिक स्वीकृति मिल गई है, उसका निर्माण कार्य शीघ्र चालू किया जाए.
खुशबू जैन तथा डॉ. हरिराम तिवारी पीजीओ को शिशु रोग विशेषज्ञ की स्थापना की गई है.
इन्होंने कहा है कि जो भवन स्वीकृत किया गया है, वर्तमान में हटा में सिविल अस्पताल का निर्माण कार्य 4 करोड़ 84 लाख रुपये की लागत से बनायें, जिसकी निविदा दिनांक 15.7.2019 को दैनिक समाचार में प्रकाशित कर दी गई है.
श्री पुरुषोत्तम लाल तंतुवाय -- अध्यक्ष महोदय, धन्यवाद.
लेकिन हम आपके माध्यम से यह कहना चाहते हैं इतने बड़े क्षेत्र में एक्सरे करने के लिये जनता को दमोह तक जाना पड़ता है, जो लगभग हमारे यहां से 40 किलोमीटर दूर है.
मशीन हमारे यहां है, तो हमारी अपेक्षा है कि कम से कम वह शीघ्र चालू करवाई जाये.
श्री तुलसीराम सिलावट -- अध्यक्ष महोदय, मैं सम्मानीय सदस्य की भावनाओं से सहमत हूं कि अतिशीघ्र मशीन प्रारंभ की जायेगी
श्री पुरुषोत्तम लाल तंतुवाय -- मंत्री जी, धन्यवाद.
श्री शैलेन्द्र जैन -- अध्यक्ष महोदय, आउट सोर्स की व्यवस्था है.
अगर आउट सोर्स हो जायेगा, तो सुविधा हो जायेगी.
एक महत्वपूर्ण विषय और है कि जो रिटायर्ड शिक्षक हैं, वे अपनी सेवाएं देने के लिये तैयार हैं, अगर शासन स्तर पर कोई लुकरेटिव्ह रेम्युनरेशन का कोई पैकेज बनता है, तो यह जो डॉक्टरों की समस्या है, काफी हद तक पूरे प्रदेश में समाप्त हो जायेगी.
इस दिशा में अगर सरकार चिंतन और मनन करेगी, तो उसका एक अच्छा परिणाम निकल आयेगा.
श्री तुलसीराम सिलावट -- अध्यक्ष महोदय, इस पर विचार कर लिया जायेगा.
श्री शैलेन्द्र जैन -- बहुत बहुत धन्यवाद.
अध्यक्ष महोदय -- शैलेन्द्र जी, आपका सुझाव अच्छा है.
प्रश्न संख्या 7. सम्मान सहित डॉ. सीतासरन शर्मा.
कर्मचारियों की पदोन्नति
[सामान्य प्रशासन]
7. ( *क्र. 12 ) डॉ. सीतासरन शर्मा : क्या सामान्य प्रशासन मंत्री महोदय यह बताने की कृपा करेंगे कि (क) क्या प्रदेश सरकार के कर्मचारियों की पदोन्नति पर रोक लगायी गयी है?
यदि हाँ, तो उक्त आदेश की प्रति उपलब्ध करावें।
(ख) क्या यह रोक सिर्फ आरक्षित श्रेणी के पदों पर पदोन्नति पर ही लगायी गयी है?
(ग) क्या शासन तृतीय/चतुर्थ कर्मचारियों के ऐसे पद जिन्हें सामान्य श्रेणी के उम्मीदवारों की पदोन्नति से ही भरे जाना है एवं जहां सिर्फ सामान्य श्रेणी के ही उम्मीदवार हैं, की पदोन्नति के संबंध में आदेश जारी करेगा?
यदि नहीं, तो क्यों?
यदि हाँ, तो कब तक?
सामान्य प्रशासन मंत्री ( डॉ. गोविन्द सिंह ) : (क) जी नहीं तथापि मान. उच्च न्यायालय म.प्र. जबलपुर द्वारा दिनांक 30.4.2016 को पारित आदेश अनुसार म.प्र. लोक सेवा (पदोन्नति) नियम, 2002 के कतिपय प्रावधानों को अवैधानिक घोषित किए जाने के विरूद्ध राज्य शासन द्वारा मान. सर्वोच्च न्यायालय में एस.एल.पी. दायर किए जाने पर दिनांक 12.5.2016 द्वारा मान. सर्वोच्च न्यायालय से यथास्थिति के आदेश दिए जाने के कारण पदोन्नति की प्रक्रिया बाधित है।
(ख) एवं (ग) उत्तरांश (क) अनुसार।
शेषांश प्रश्न उपस्थित नहीं होता।
सीतासरन शर्मा -- धन्यवाद अध्यक्ष जी. मंत्री जी, यह कृपया मेरे प्रश्नांश (ग) पर अपना ध्यान दें.
यह जो प्रश्नांश (ग) में मैंने पूछा है कि सुप्रीम कोर्ट की पिटीशन में यह मेटर ही नहीं है.
यह रिट में मेटर ही नहीं है.
मेटर है, प्रमोशन में आरक्षण का.
सामान्य से सामान्य का तो है नहीं.
तो सुप्रीम कोर्ट का इसमें स्टे कैसे है.
डॉ. गोविन्द सिंह -- अध्यक्ष महोदय, इस बात की चिंता आपकी और मेरी भी है.
मैंने इस बारे में चर्चा भी की है अधिकारियों से.
उन्होंने कहा कि यह सर्वोच्च न्यायालय का आदेश सभी के लिये लागू है और इसके लिये हम आपसे करीब एक-डेढ़ महीने पहले से ही लगातार प्रयास कर रहे हैं.
हमने निर्देश भी दिये हैं कि इतने लम्बे 4 साल हो गये हैं, पूरे विभाग, अकेला एक नहीं पूरे मध्यप्रदेश के सभी विभाग इससे त्रस्त हैं.
न प्रमोशन हो पा रहे हैं, पद खाली पड़े हैं, प्रदेश का विकास रुक रहा है.
इसलिये पुनः आप जाकर दिल्ली के उच्चतम न्यायालय में जो उत्कृष्ट एवं सीनियर एडवोकेट हैं, उनसे राय लें तथा अतिशीघ्र सुनवाई के लिये कोर्ट में निवेदन करें और जल्दी से जल्दी आदेश हो, अगर नहीं हो ते टेम्परेरी जैसे कर्नाटक ने किया है और कहीं किया है कि जब तक आदेश होता है, न्यायालय का जो निर्ण्य आयेगा, हम मानेंगे, तब तक के लिये हम कर रहे हैं.
तो यह भी हमने कहा है, तो जाकर पहले इसमें एक बार प्रयास कर लेने दें.
अगर सफलता नहीं मिलेगी, और अभी इसमें हमने, जो आप बात बता रहे हैं, हमने इसके संबंध में विधि विशेषज्ञों से राय ली है, उनका कहना है कि नहीं वह सभी पर लागू है.
यह सवाल मैंने भी उठाया था और मैं भी चाहता हूं कि बहुत पद खाली पड़े हैं, अपने यहां के नौजवान बेकार घूम रहे हैं, पढ़े लिखे, इसमें हम पूरे चिंतित हैं.
हम और आप बैठेंगे, अगर कोई रास्ता निकल सकता है, आप बताओ, आपकी आज्ञा का पालन होगा.
डॉ. सीतासरन शर्मा -- धन्यवाद, आपने सभी बातों का उत्तर दे दिया, पर अध्यक्ष जी, एक विषय रह गया.
अध्यक्ष महोदय -- जी बताएं.
डॉ. सीतासरन शर्मा -- अध्यक्ष जी, बात क्लास-वन के अधिकारियों की प्रमोशंस की है.
अब प्रश्न यह है कि क्या क्लास-वन के प्रमोशन में आरक्षण है कि नहीं ?
और यह स्टे क्या क्लास-थ्री और क्लास-फोर के लिए ही है ?
यह स्टे की कॉपी है - Until further orders, Status Quo, obtaining as on today, shall be maintained.
पहली बात, यदि हम क्लास-वन के प्रमोशंस कर सकते हैं तो नीचे के भी कर सकते हैं.
दूसरी बात, मंत्री जी ने बहुत सद्इच्छा से उत्तर दिया, इसलिए मैं ज्यादा इस पर प्रश्न नहीं करूंगा.
किंतु बात यह है कि एडवोकेट से आप यह भी राय ले लें कि Status Quo की व्याख्या क्या है ?
Status Quo as on today यदि इसकी व्याख्या ठीक हो जाएगी तो हम प्रमोशंस कर सकते हैं.
Conditional Promotions की आपने खुद ने बात की है तो Conditional Promotions के लिए परमिशन की कोई जरूरत नहीं है, Subject to the decision of the Court हम Conditional Promotions कर सकते हैं तो मेरा आपसे अनुरोध है कि इस पर भी विचार कर लें क्योंकि बहुत से लोग रिटायर हो रहे हैं.
बहुत से नीचे के पद खाली हो रहे हैं तो कम से कम एक जो अनरेस्ट है, अच्छा पिटिशनर के खिलाफ स्टे हो गया है.
माननीय अध्यक्ष महोदय, इसमें जो विसंगति है, वह यह है कि जिसने बेचारे ने अपने लिए न्याय मांगा, उसके लिए और अन्याय का ऑर्डर हो गया.
पिटिशनर के खिलाफ स्टे है, स्टे होता है रिस्पोन्डेन्ट के खिलाफ कि वह आगे कुछ न करे.
पर यहां पिटिशनर के खिलाफ स्टे हो गया है.
आपकी सद्इच्छा है ऐसा लग रहा है, कृपा करके इसका जल्दी निराकरण कराएं.
नेता प्रतिपक्ष (श्री गोपाल भार्गव) -- अध्यक्ष जी, माननीय डॉक्टर साहब ने जो कहा है, ये Status Quo के बारे में वास्तव में इसका इंटरप्रिटेशन मुझे लग रहा है कि गलत हुआ है.
ये Status Quo जो है, Is it applicable for all the categories ?
मैं ये सोचता हूँ कि शायद ऐसा नहीं है क्योंकि जनरल कैटेगरी के लिए तो, जिनकी एलीजीबिलिटी है, मुझे लगता है कि जो रिजर्व कैटेगरी है, ओबीसी, एससीएसटी, उसके लिए तो ठीक है, लेकिन जनरल कैटेगरी में क्या प्रॉब्लम है.
अब जो रिटायर्ड हो जाएंगे, क्या राज्य शासन द्वारा उनको रिटायरमेंट के बाद भी पदोन्नति की पात्रता होगी, क्या वेतनमान वगैरह देंगे ?
मेरे ख्याल से यह तो संभव नहीं है.
इस कारण से मैं यह कहना चाहता हूँ कि उनका हक क्यों मारा जा रहा है ?
इसके बारे में आप फिर से एक बार विधि विशेषज्ञों से जानकारी ले लें कि सामान्य वर्ग के जो लोग हैं, यदि पात्रता रखते हैं तो उनको उनका अधिकार मिलना चाहिए.
इसे आप देख लें, विधि विशेषज्ञों राय लेकर, इसमें यदि कोई रोक नहीं है तो उस प्रोसिजर को आगे बढ़ा दें.
{अध्यक्ष महोदय (श्री नर्मदा प्रसाद प्रजापति (एन. पी. ) पीठासीन हुए}
डॉ. नरोत्तम मिश्र-- माननीय अध्यक्ष जी, वह बड़ा संवेदनशील विषय है शीला दीक्षित जो पूर्व मुख्यमंत्री हैं.
. . .
अध्यक्ष महोदय-- मैंने आप से व्यक्तिगत चर्चा की. . . . (व्यवधान). .
डॉ. नरोत्तम मिश्र-- आप मेरी बात सुन लें.
. . (व्यवधान). .
श्री आरिफ अकील-- सीधा बताओ क्या चाहते हों? . . (व्यवधान). .
अध्यक्ष महोदय-- मैंने आप से व्यक्तिगत चर्चा की थी इस विषय को कल की कार्यसूची में ले रहा हूँ. . . (व्यवधान). . अभी यह विषय मैं नहीं ले रहा हूँ .
. (व्यवधान). . किसी का भी रिकार्ड में नहीं आएगा.
. . (व्यवधान). .
श्री आरिफ अकील-- (XXX)
श्री सज्जन सिंह वर्मा-- (XXX) . . (व्यवधान). .
डॉ. नरोत्तम मिश्र-- (XXX) .
. (व्यवधान). .
अध्यक्ष महोदय-- मेरी कार्यवाही चलने दीजिए.
श्री अजय विश्नोई, श्री हरदीप सिंह डंग, . . (व्यवधान). . श्री रवि जोशी, .
. (व्यवधान). . मैंने जब आप से व्यक्तिगत चर्चा कर ली .
. (व्यवधान). . उसके बाद भी आप ऐसा कर रहे हैं.
जब मैं कल की कार्यसूची में ले ही रहा हूँ उसके बाद. . (व्यवधान). . आप मेरा व्यक्तिगत अनुरोध नहीं मान रहे हैं.
. . (व्यवधान). .
श्री सज्जन सिंह वर्मा-- (XXX)
डॉ. नरोत्तम मिश्र-- (XXX) .
. (व्यवधान). .
अध्यक्ष महोदय-- मैं, पहले कटौती प्रस्तावों पर मत लूंगा.
प्रश्न यह है कि मांग संख्या 56 एवं 68 पर प्रस्तुत कटौती प्रस्ताव स्वीकृत किए जाएँ.
कटौती प्रस्ताव अस्वीकृत हुए.
. . (व्यवधान). .
अध्यक्ष महोदय-- अब मैं, मांगों पर मत लूंगा. . . (व्यवधान). .
प्रश्न यह है कि 31 मार्च 2020 को समाप्त होने वाले वर्ष में राज्य की संचित निधि में से प्रस्तावित व्यय के निमित्त लेखानुदान में दी गई धनराशि को सम्मिलित करते हुए राज्यपाल महोदया को-
अनुदान संख्या- 56 कुटीर एवं ग्रामोद्योग के लिए एक सौ सत्तर करोड़, आठ लाख, सतहत्तर हजार रुपये एवं
अनुदान संख्या- 68 नवीन एवं नवकरणीय ऊर्जा के लिए दो सौ इकहत्तर करोड़, इक्कीस लाख, इक्कानवे हजार रुपये तक की राशि दी जाए.
मांगों का प्रस्ताव स्वीकृत हुआ.
. . (व्यवधान). .
श्री सज्जन सिंह वर्मा-- (XXX)
डॉ. नरोत्तम मिश्र-- (XXX)
श्री आरिफ अकील-- (XXX)
अध्यक्ष महोदय-- ऐसा है कि हर चीज का विधान सभा में प्रस्ताव आता है हम भी जानते हैं कि वह नेहरू परिवार की नहीं थी, हम भी जानते हैं कि उनको श्रद्धांजलि हमें दे देना चाहिए. . . . (व्यवधान). . लेकिन हम जानते हैं कि यहाँ विधिवत प्रस्ताव आना चाहिए, उस विधिवत प्रस्ताव में नेता, नेता प्रतिपक्ष और .
. (व्यवधान). . नहीं, मैंने आप से अनुरोध किया कि जब मैं कल की कार्यसूची में विधिवत प्रस्ताव ला रहा हूँ उस प्रस्ताव के आधार पर विधिवत चर्चा होगी.
आप मेरी बात को बार बार नकार रहे हैं और . . (व्यवधान). .
डॉ. नरोत्तम मिश्र-- (XXX) .
. (व्यवधान). .
(व्यवधान)
श्री सज्जन सिंह वर्मा (XXX)
डॉ. नरोत्तम मिश्र (XXX)
श्री विश्वास सारंग (XXX)
श्री गोपाल भार्गव (XXX)
श्री आरिफ अकील (XXX) (व्यवधान)
अध्यक्ष महोदय--ऐसा है जब मैं कोई अनुरोध करता हूँ माननीय सदस्य मेरी बात नहीं मान रहे हैं मुझे सबसे बुरा यह लग रहा है.
मैंने आपसे तीन बार अनुरोध किया कि कल की कार्य सूची में मैं विधिवत् ले रहा हूँ.
जो नियम रहता है जो परम्पराएं हैं उसमें नेता जी बोलते हैं, नेता प्रतिपक्ष बोलते हैं अन्य दलों के नेता बोलते हैं.
मैं विधिवत् प्रस्ताव लेता.
लेकिन आपसे दो बार अनुरोध करने के बाद मेरी बात न मानते हुए आप ऐसा उल्लेख कर रहे हैं. . . (व्यवधान)
डॉ. नरोत्तम मिश्र (XXX)
अध्यक्ष महोदय--क्यों मेरी व्यवस्था का कोई तरीका नहीं है.
(व्यवधान)
श्री जितु पटवारी (XXX)
श्री गोपाल भार्गव (XXX) (व्यवधान)
9.27 बजे गर्भगृह में प्रवेश एवं वापसी
भारतीय जनता पार्टी के सदस्यगण द्वारा गर्भगृह में प्रवेश
(भारतीय जनता पार्टी के सदस्यगण नारेबाजी करते हुए गर्भगृह में आए एवं आसन पर वापस गए)
श्री जितु पटवारी (XXX)
श्री सज्जन सिंह वर्मा (XXX)
डॉ. नरोत्तम मिश्र (XXX)
श्री गोपाल भार्गव (XXX) (व्यवधान)
अध्यक्ष महोदय--गोपाल जी यह वही बात आ गई.
नेता जी वही बात आ गई.
(व्यवधान)
श्री गोपाल भार्गव (XXX) (व्यवधान)
अध्यक्ष महोदय--सब चीजें होंगी हम भी जानते हैं.
सत्तापक्ष का कहना है कि वे उनकी नेता थीं, सत्तापक्ष अपनी तरफ से प्रस्ताव लाना चाहता है तो ऐसी स्थिति में मैं कैसे तय कर दूं.
अब सत्तापक्ष का कहना है कि कल कार्य सूची में लाइए.
विधिवत हम भी बोलना चाहते हैं, ऐसी बात है इसलिए मैं आपसे बोल रहा हूँ कि दोनों पक्ष शांत हो जाएं.
कल की कार्यसूची में आने दें.
इसके बाद कार्यवाही आगे बढ़ाएंगे.
यह मैं बोल रहा हूँ.
आज हम नहीं ले सकते हैं.
क्योंकि सत्ता पक्ष इसमें सहमत नहीं है.
श्री गोपाल भार्गव (XXX)
(व्यवधान)
अध्यक्ष महोदय-- मैं विषय ही परमिट नहीं कर रहा हूं.
मैं अनुरोध कर रहा हूं.
नेता प्रतिपक्ष जी.
श्री गोपाल भार्गव--(XXX)
अध्यक्ष महोदय-- कोई गलत मैसेज नहीं जाएगा.
यही तो दिक्कत है मैंने बार-बार नरोत्तम जी से अनुरोध किया था कि ऐसा गलत मैसेज मत दीजिएगा मैंने व्यक्तिगत कहा था लेकिन उन्होंने जानबूझकर यह कर दिया यह जानते हुए कि हां कांगेस पक्ष निश्चित रूप से इस पर प्रस्ताव लाएगा.
जब मैं कह रहा हूं मैं कल इस विषय को कार्यसूची में ले लूंगा उसके बाद भी ऐसा करना गलत है. (व्यवधान). . .
डॉ. नरोत्तम मिश्र--(XXX)
अध्यक्ष महोदय-- ठीक है, लोकसभा चल रही है. (व्यवधान). . .
अध्यक्ष महोदय-- इतवार के दिन ही.
श्री जितु पटवारी-- (XXX)
अध्यक्ष महोदय-- नरोत्तम जी इनकी कोई बात नहीं है. (व्यवधान). . .
श्री सज्जन सिंह वर्मा-- (XXX)
श्री जितु पटवारी-- (XXX)
श्री गोपाल भार्गव-- (XXX) (व्यवधान). . .
अध्यक्ष महोदय-- न सदन असंवेदनशील है और न मैं असंवेदनशील हूं.
बात उस तरफ मत मोडि़ए.
मेरी बात पहले सुन लीजिए.
मेरे से नरोत्तम जी ने कुछ कहा मैंने उनसे कहा कि नहीं हम इसको जब कल की कार्यसूची में ले रहे हैं तो इसका
विधिवत प्रस्ताव आने दीजिए क्योंकि वह भी कांगेस की एक सर्वमान्य एक बहुत बड़ी नेता थी.
हम भी चाहते थे कि इस विषय में जैसी परम्परा इस सदन की है नेता बोले नेता प्रतिपक्ष बोलें जिन किसी और को बोलना है वह बोलें.
(व्यवधान)
श्री गोपाल भार्गव--(XXX)
डॉ. नरोत्तम मिश्र-- (XXX) (व्यवधान)
अध्यक्ष महोदय-- नहीं मैंने विषय की परमीशन नहीं दी है.
अभी रुक जाइए.
मैंने विषय ही नहीं लिया है.
सदन के नेता क्या बोलना चाह रहे हैं.
सदन के नेता को बोलने दिया जाए.
(व्यवधान)
मुख्यमंत्री (श्री कमल नाथ)-- माननीय अध्यक्ष महोदय, अभी कुछ देर पहले मैं दिल्ली से लौटा हूं.
शीला दीक्षित जी की अंत्येष्टि में गया था.
बाकी के सब नेता वहां उपस्थित थे.
कुछ देर पहले ही मैं लौटा.
सुबह मैंने आग्रह किया था आपसे, नेता प्रतिपक्ष जी से कि मैं दिल्ली जा रहा हूं.
आपकी अनुमति के बाद मैं दिल्ली गया.
मैंने यह भी आग्रह किया था कि शोक प्रस्ताव हम आज ही ले लें.
नेता प्रतिपक्ष जी भी उस बैठक में थे कि सुबह हम यह ले लें.
इस पर चर्चा हुई और विचार
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .
XXX : आदेशानुसार रिकार्ड नहीं किया गया.
बना कि उनकी अंत्येष्टि नहीं हुई है हमें कल लेना चाहिए.
मैंने स्वीकार कर लिया और मैं कुछ देर बाद दिल्ली के लिए रवाना हो गया जब यह बात तय हो गई थी मेरी खुद की इच्छा थी कि हम सुबह ही ले लेते पर जब आपने कहा कि मैं यह कल की कार्यसूची में लूंगा और इसमें जब यह सहमति बनी तो आज यह ऐसा विषय बने, मैं तो सोचता हूं कि यह सदन को शोभा नहीं देता.
श्री गोपाल भार्गव- माननीय अध्यक्ष महोदय, दाह संस्कार के पश्चात् श्रद्धांजलि दे सकते हैं.
(. . . व्यवधान. . . )
डॉ. नरोत्तम मिश्र- माननीय अध्यक्ष महोदय, हम दाह संस्कार के बाद की बात कर रहे हैं.
ये लोग अपने नेता को श्रद्धांजलि नहीं देना चाहते हैं.
वे नेहरू-गांधी परिवार की नहीं हैं सिर्फ इसलिए उन्हें श्रद्धांजलि नहीं देना चाहते हैं.
(. . . व्यवधान. . . )
खेल एवं युवा कल्याण (श्री जितु पटवारी)- माननीय अध्यक्ष महोदय, ये नेता बनना चाहते हैं, इन्होंने नेता प्रतिपक्ष को बिठा दिया.
ये पहले अपने नेता का सम्मान करें.
(. . . व्यवधान. . . )
वित्त मंत्री (श्री तरूण भनोत)- माननीय अध्यक्ष महोदय, हमें इस पर घोर आपत्ति है.
ये नहीं चाहते कि सदन की कार्यवाही चले.
हम अपने नेताओं का सम्मान कैसे करें, क्या ये हमें सिखायेंगे ?
इसलिए मैं प्रस्ताव करता हूं कि इस बजट को पारित किया जाये.
(. . . व्यवधान. . . )
9.36 बजे
बहिर्गमन
श्री गोपाल भार्गव, नेता प्रतिपक्ष के नेतृत्व में भारतीय जनता पार्टी के सदस्यगण द्वारा सदन से बहिर्गमन
नेता प्रतिपक्ष (श्री गोपाल भार्गव)- माननीय अध्यक्ष महोदय, हम सरकार की इस असंवेदनशीलता के विरोध में सदन से बहिर्गमन करते हैं.
(नेता प्रतिपक्ष के नेतृत्व में भारतीय जनता पार्टी के सदस्यगण बर्हिगमन किया गया)
9.37 बजे
वर्ष 2019-20 के आय-व्ययक में सम्मिलित शेष अनुदानों की मांगों को बिना चर्चा स्वीकृत किया जाना (आंशिक मुखबंध)
वित्त मंत्री (श्री तरूण भनोत)-
मैंने आय-व्ययक 2019-2020 की महत्ता एवं प्रासंगिकता को दृष्टिगत रखते हुए, उसमें संबंधित मध्यप्रदेश विनियोग (क्रमांक -4), विधेयक, 2019 को आज ही पुन:स्थापित किये जाने के साथ विचार हेतु लिये जाने की अनुज्ञा प्रदान की है, मैं समझता हूं कि सदन इससे सहमत है.
सदन द्वारा सहमति प्रदान दी गयी
शासकीय विधि विषयक कार्य
अध्यक्ष महोदय:- विधान सभा की कार्यवाही सोमवार, दिनांक 22 जुलाई, 2019 को प्रात: 11.00 बजे तक के लिये स्थगित.
अपराह्न 9.44 बजे विधान सभा की कार्यवाही सोमवार, दिनांक 22 जुलाई, 2019 (आषाढ़ 31, शक संवत् 1941) के पूर्वाह्न 11.00 बजे तक के लिये स्थगित की गई.
भोपाल : अवधेश प्रताप सिंह
दिनांक- 21 जुलाई, 2019 प्रमुख सचिव
मध्यप्रदेश विधान सभा
डॉ. गोविन्द सिंह -- माननीय अध्यक्ष महोदय, जैसा कि नेता प्रतिपक्ष जी ने और आदरणीय डॉक्टर साहब ने.. .
डॉ. सीतासरन शर्मा -- क्लास-वन के प्रमोशंस के बारे में आप बता दें.
आपने क्लास-वन के प्रमोशन किये हैं.
डॉ. गोविन्द सिंह -- आपने पूछ लिया है, मैं बता रहा हूँ.
आपने पूछा जो है तो जहां तक चर्चा के दौरान हमें यही बताया गया है कि उनके लिए अलग से कोई याचिका नहीं थी.
ये बात हमारे भी समझ में नहीं आ रही है कि जब उनके लिए नहीं थी तो तृतीय वर्ग के लिए क्यों है ?
यह बात हमें भी अस्पष्ट है.
डॉक्टर साहब, हम आपसे निवेदन करेंगे कि सत्र खत्म हो जाता है, एक-दो दिन बाद, जब भी खत्म होता है, चाहे 26 तक चले, तो आप थोड़ा समय दें.
हम, आप बैठ लेंगे, अपने विभागीय अधिकारियों को बुला लेंगे, विधि विभाग के अधिकारियों को बुला लेंगे, ताकि कुछ रिजल्ट निकले.
डॉ. नरोत्तम मिश्र -- अध्यक्ष जी, एक मिनट, मेरा सिर्फ इतना कहना है कि सारा सदन और सारा प्रदेश .. .
डॉ. गोविन्द सिंह -- आप क्या डॉक्टर साहब से भी ज्यादा विद्वान हैं ?
डॉ. नरोत्तम मिश्र -- मैं आपसे भी नहीं हूँ, उनसे भी नहीं हूँ, आप दो डॉक्टर हैं, वैसे तो एक ही काफी होता है.
डॉ. गोविन्द सिंह -- पहले डॉक्टर साहब का जवाब हो जाए.
हम आपको बुला लेंगे और आपको सूचना देंगे.
डॉ. नरोत्तम मिश्र -- अध्यक्ष जी, मैं आसंदी से निवेदन कर रहा हूँ, मंत्री जी से नहीं.
मैं आपसे प्रार्थना कर रहा हूँ कि जब इस तरह के मामले आते हैं, सदन चल रहा होता है, सदन में इस तरह का पक्ष आ जाता है, अध्यक्ष जी, आसंदी की रूलिंग का भी अपना एक प्रभाव होता है.
सरकार जब अधिकारियों से राय लेगी तो उनकी राय सुप्रीम-कोर्ट के बारे में हमेशा ऐसी आएगी जो कोई निर्णय पर नहीं आएगी.
मेरी प्रार्थना है पक्ष, विपक्ष, निष्पक्ष, सबके सब और पूरा प्रदेश इससे प्रभावित है.
आसंदी से कोई व्यवस्था आज आनी चाहिए, ऐसी मेरी प्रार्थना है.
डॉ. गोविन्द सिंह -- माननीय अध्यक्ष जी, आपको ये फंसवाने के चक्कर में हैं.
. (हंसी).
डॉ. नरोत्तम मिश्र -- अध्यक्ष जी, अभी-अभी हमारे नेता प्रतिपक्ष ने कहा कि सुप्रीम-कोर्ट, हाई-कोर्ट, गर्वनर .. .
डॉ. सीतासरन शर्मा -- हाई-कोर्ट ने भी की है, वे ऑर्डर्स भी बुलवाए जा सकते हैं.
नरोत्तम मिश्र -- अध्यक्ष जी, बिल्कुल फंसवाने के चक्कर में नहीं हैं, डॉ. गोविन्द सिंह कोई अज्ञात आशंका से ग्रसित हैं.
डॉ. सीतासरन शर्मा -- अध्यक्ष जी, मेरी ओर से धन्यवाद आपको.
विजयलक्ष्मी जी.
श्री गोपाल भार्गव -- अध्यक्ष महोदय, हम लोगों के लिए तो आप ही हैं, आप ही सुप्रीम-कोर्ट हैं, आप ही गर्वनर हैं.
आप देख तो रहे हैं, कर्नाटक में आप देख रहे हैं, इस कारण से प्रिवेल कर नहीं सकता, आपके आदेश का कोई.
अध्यक्ष महोदय, आप तो कर लें, जो कुछ करना है.
डॉ. विजयलक्ष्मी साधौ - माननीय अध्यक्ष महोदय, मैं विधि की इतनी ज्ञाता नहीं हूं, लेकिन मैं यह जानना चाहती हूं कि जैसे पूर्व अध्यक्ष महोदय ने कहा कि सामान्य कैटेगरी के इन्वॉल्मेंट के कोई मायने नहीं हैं, रिजर्व कैटेगरी से इसमें प्रमोशन में रिजर्वेशन की बात है.
किन्हीं परिस्थितियों में अगर एकल पद होता है, तो उसमें रोस्टर की व्यवस्था में तो यह आयेगा, ऐसे में सामान्य को कैसे देंगे ?
एससी,एसटी को कैसे देंगे ?
ओबीसी को कैसे देंगे ?
डॉ. सीतासरन शर्मा - अध्यक्ष महोदय, एकल वाले तो पड़े रहें, लेकिन बिना रोस्टर वाले पद हैं, उनमें तो प्रमोशन करें.
डॉ. विजयलक्ष्मी साधौ - अध्यक्ष महोदय, मेरी इसमें जानने की थोड़ी सी जिज्ञासा है कि यह कैसे इसको बायफरकेट करेंगे ?
उसमें रेश्यो रहता है कि इतने रेश्यो के उसमें जनरल का, एससी, एसटी, ओबीसी का रहेगा.
अगर इस कैटेगरी से अलग हटकर जनरल से करेंगे, तो प्रमोशन में उसके रेश्यो का पालन कैसे होगा ?
मैं यह जानना चाहती हूं.
अध्यक्षीय व्यवस्था
कर्मचारियों की पदोन्नति के संबंध में
अध्यक्ष महोदय - विराजिये.
माननीय मंत्री जी, जितने प्रश्न आ रहे हैं, चाहे विजय लक्ष्मी जी ने किये हों, क्या यही रोस्टर प्रथम श्रेणियों के लिये लागू नहीं है ?
और अगर है, तो उनके प्रमोशन कैसे हो रहे हैं ?
प्रश्न यह पैदा होता है.
ठहर जाइये जरा, गृह मंत्री जी. अगर नियम लागू हो, तो फर्स्ट ग्रेड से लेकर लोअर लेवल तक सबके लिये एक सा लागू हो, अन्यथा प्रथम श्रेणी वाले तो लगातार पदोन्नति पाते जा रहे हैं और उनको इस मसले को सुलझाने की कोई चिंता नहीं है, जबकि उन्हीं की चिंता होनी चाहिये कि इस मसले को सुलझायें.
मैं ऐसा सोचता हूं मंत्री जी कि जरा इन पर दबाव दीजिये, प्रथम श्रेणी वालों पर कि ऐसा न हो कि किसी दिन विधान सभा अध्यक्ष यह कह दें कि अगर नीचे वालों का नहीं हो रहा है, तो आप लोगों का भी नहीं होगा.
क्योंकि जो रिटायर हो रहे हैं, 15 साल हो गये, घर पिता जी आते हैं, पिता जी अभी तक आप ए. ई. हो ?
पिता जी, अभी तक आप लिपिक ही हो ?
आपकी पदोन्नति क्यों नहीं हुई ?
यह जो घर के अंदर दबाव आता है, एक मानसिक पीड़ा बच्चे झेलते हैं और दूसरी जगह जो कार्य कर रहे हैं उनकी पदोन्नति देखते हैं, तो कहीं न कहीं यह प्रश्नचिह्न उनके स्वाभाविक मानवीय चित्त पर जाता है.
उस चित्त को दूर करने के लिये मैं चाहता हूं कि पक्ष-विपक्ष के दोनों नुमाइन्दे, माननीय मुख्यमंत्री के साथ इसी विधान सभा में किसी दिन, मैं निर्धारित करूंगा कि हम, मुख्यमंत्री जी, पक्ष और विपक्ष के 4-4 साथी बैठेंगे और इस बारे में चर्चा करेंगे.
श्री गोपाल भार्गव - अध्यक्ष जी, बहुत-बहुत धन्यवाद.
एक बड़े वर्ग के हित के लिये आपने यह व्यवस्था जारी की.
तारांकित प्रश्नों के मौखिक उत्तर (क्रमश:)
स्वत्वों का अनियमित भुगतान
[सहकारिता]
8. ( *क्र. 1929 ) श्री हर्ष विजय गेहलोत : क्या सामान्य प्रशासन मंत्री महोदय यह बताने की कृपा करेंगे कि (क) क्या सेवानिवृत्त संयुक्त पंजीयक श्री वी.पी. मारण के विरूद्ध चालान प्रस्तुत करने की शासन के द्वारा अनुमति दी गई थी?
आदेश क्रमांक व दिनांक बतावें।
(ख) शासन द्वारा चालान प्रस्तुत करने की अनुमति दी जाने एवं माननीय न्यायालय में चालान प्रस्तुत हो जाने के कारण क्या इन्हें निलंबित किया गया था?
यदि नहीं, किया गया तो क्यों एवं इसके लिये कौन उत्तरदायी है?
(ग) क्या श्री वी.पी. मारण के विरूद्ध माननीय न्यायालय के समक्ष लोकायुक्त के द्वारा प्रस्तुत प्रकरण सेवानिवृत्ति के समय विचाराधीन था?
यदि हाँ, तो ऐसी दशा में उनके सभी सेवानिवृत्ति लाभ यथा पेंशन ग्रेच्युटी लीव इनकैशमेंट आदि का भुगतान किस प्रकार कर दिया गया है?
जबकि अनेकों अधिकारियों एवं कर्मचारियों को सेवानिवृत्ति का स्वत्वों का लाभ इस कारण नहीं दिया गया है कि उनके विरूद्ध विभागीय जाँच अथवा न्यायालय प्रकरण विचाराधीन है?
(घ) यदि हाँ, तो इसके लिये कौन अधिकारी दोषी है एवं उनके विरूद्ध क्या कार्यवाही की गई?
यदि नहीं, की गई तो क्यों तथा क्या कार्यवाही कब तक की जावेगी?
सामान्य प्रशासन मंत्री ( डॉ. गोविन्द सिंह ) -
श्री हर्ष विजय गेहलोत - अध्यक्ष महोदय, धन्यवाद.
मेरे प्रश्न के उत्तर में स्पष्ट है कि श्री मारण के विरुद्ध जो चालान प्रस्तुत करने की अनुमति शासन द्वारा दी गई थी, इस अनुमति के आधार पर उनके विरुद्ध 28.03.2012 को चालान प्रस्तुत हुआ जिस पर कोई स्थगन नहीं था, लेकिन मध्यप्रदेश सिविल सेवा नियम 1966 के नियम 09(01) परंतुक के तहत उन्हें निलंबित क्यों नहीं किया गया ?
उन्हें निलंबित नहीं करने वाले अधिकारियों के विरुद्ध क्या कार्यवाही की जावेगी ?
जब रिवीजन 2013 में खारिज हो गया, उसके बाद निलंबित क्यों नहीं किया गया था ?
अध्यक्ष महोदय - आज तो डॉक्टर साहब और सिलावट जी दोनों बल्लेबाजी इस छोर और उस छोर से कर रहे हैं.
डॉ. गोविंद सिंह - माननीय अध्यक्ष महोदय, यह बात सच है कि निलंबन का प्रावधान है.
अब पता नहीं, किन कारणों से हमारी तत्कालीन सरकार ने ऐसा कदम नहीं उठाया.
अब हम अगर ऐसा कदम उठाते, तो वह निलंबन के पहले ही रिटायर हो गया.
अब निलंबित भी नहीं कर सकते.
लेकिन जब आप कह रहे हैं, तो हम इसके प्रकरण को दिखवाते हैं और अगर वह दोषी पाये जायेंगे, तो कुछ न कुछ हम कार्यवाही करेंगे.
श्री हर्ष विजय गेहलोत - माननीय अध्यक्ष महोदय, मेरे प्रश्नांश (ग) में माननीय मंत्री जी से मेरा प्रश्न है कि मारण के सेवा निवृत्ति के समय न्यायालयीन प्रकरण होने की जानकारी विभाग को थी तथा आयुक्त कार्यालय को भी थी फिर भी उनके सभी भुगतान कर दिए गए.
अध्यक्ष महोदय, विभाग के उत्तर में विभागीय जाँच प्रकरण का उल्लेख भी किया गया किन्तु न्यायालयीन प्रकरण को छुपा लिया गया और उनकी सेवा निवृत्ति के बाद भी वह प्रकरण आज भी प्रचलित है.
सेवा निवृत्ति लाभ देने में आयुक्त, सहकारिता के कार्यालय के अधिकारी तथा सहकारिता विभाग के मंत्रालय के जो अधिकारी दोषी हैं क्या माननीय मंत्री जी उन्हें निलंबित कर अनुशासनात्मक कार्यवाही करेंगे?
डॉ. गोविन्द सिंह-- माननीय अध्यक्ष महोदय, अब ये पूरे जो आपके प्रश्न हैं, विधान सभा के मामले में इस प्रश्न के परिप्रेक्ष्य में मैं अपर मुख्य सचिव स्तर के अधिकारी से जाँच करा लूंगा और जाँच रिपोर्ट जो आएगी तो कार्यवाही करेंगे.
अध्यक्ष महोदय-- ठीक है.
श्री हर्ष विजय गेहलोत-- अध्यक्ष महोदय,. . .
डॉ. गोविन्द सिंह-- अब बैठ जाओ.
(हँसी)
श्री हर्ष विजय गेहलोत-- डॉक्टर साहब, आखरी. . . . अध्यक्ष महोदय, आपका संरक्षण चाहता हूँ पहली बार का विधायक हूँ और हजारों कर्मचारी, अधिकारियों का, इसमें भविष्य अटका हुआ है, उनकी ग्रेच्युटी, पेंशन, रुकी हुई है.
श्री गोविन्द सिंह राजपूत-- डॉक्टर साहब, आप अध्यक्ष का काम भी कर रहे हैं क्या?
डॉ. गोविन्द सिंह-- एडिशनल चीफ सेक्रेट्री के स्तर के किसी भी अधिकारी से जाँच हो जाएगी.
उसमें दूध का दूध पानी का पानी हो जाएगा.
श्री हर्ष विजय गेहलोत-- अध्यक्ष महोदय, बाकी सुप्रीम कोर्ट का. . . .
अध्यक्ष महोदय-- डॉक्टर साहब संसदीय मंत्री भी हैं.
गोविन्द जी, ध्यान रखिए.
डॉ. गोविन्द सिंह-- अध्यक्ष महोदय, अब सुप्रीम कोर्ट का आदेश तो इस पर लागू नहीं होता है.
आप सुनिए, यह आपका सुप्रीम कोर्ट का आदेश है, 14.8.2013, उच्चतम न्यायालय के निर्णय की कंडिका 3(4), 3(5) में पेंशन, ग्रेच्युटी, को शासकीय कर्मचारियों की संपत्ति माना है.
विभागीय जाँच के उपरान्त शासन विभाग के नियमों के अनुसार पेंशन और ग्रेच्युटी को रोका नहीं जाना चाहिए.
सेवा निवृत्ति के उपरान्त नियम अनुसार भुगतान किया जाना चाहिए.
विभागीय जाँच के लिए अलग से अगर कुछ दण्ड पाया जाता है तो दण्डित किया जाए.
श्री हर्ष विजय गेहलोत-- लेकिन अध्यक्ष महोदय, वह मारन जी को सारा पैसा मिल गया.
ग्रेच्युटी मिल गई, पेंशन मिल गई, लेकिन जो बाकी अधिकारी हैं तथा एक और प्रश्न के उत्तर में करीब 48 लोगों की ग्रेच्युटी और पेंशन रोकी गई है.
बाकी मारन जी को दे दी गई है.
सुप्रीम कोर्ट की रुलिंग है उसको मध्यप्रदेश पुलिस ने भी फॉलो किया है.
पुलिस में अधिकारियों पर अगर कोई जाँच है तो उनको पेंशन और ग्रेच्युटी का लाभ दिया जा रहा है, यह आदेश है, तो जो हजारों कर्मचारी हैं, ऐसे मामलों में कहीं अटके हुए हैं, तो उनको पेंशन और ग्रेच्युटी दी जानी चाहिए.
माननीय अध्यक्ष महोदय, आप तो बहुत न्याय प्रिय हैं, तो ऐसे हजारों कर्मचारियों को उस बात का लाभ मिलना चाहिए, सुप्रीम कोर्ट की रुलिंग का लाभ मिलना चाहिए.
डॉ. गोविन्द सिंह-- अध्यक्ष महोदय, जिसकी आप जानकारी बता रहे हैं आप कृपा कर, जो जो आप से संबंधित हैं, जिनका आपने बताया कि विभाग में मिल रहा है, तो उस विभाग में आप बता दें कि किन-किन को और दिलाना है, अगर इस नियम में आएंगे तो हम उनका भी भुगतान कराएँगे.
श्री हर्ष विजय गेहलोत-- धन्यवाद.
डॉ. नरोत्तम मिश्र-- अध्यक्ष जी, ये हमारे स्वास्थ्य मंत्री हैं तुलसी सिलावट, अभी गोविन्द सिंह जी बोल रहे थे तो कह रहे थे कि वे हमारे भीष्म पितामह हैं, ऐसे ही कह रहे थे ना?
आपने उन्हें बाणों की शैय्या पर लिटा तो रखा है, सबसे खराब विभाग दे रखे हैं, उसमें भी अपेक्स बैंक का, सिंधिया जी आए थे तो अध्यक्ष बनवा दिया.
कितने बाण लगाओगे एक भीष्म पितामह पर?
श्री तुलसीराम सिलावट-- गोविन्द सिंह जी हमारे परिवार के मुखिया हैं.
डॉ. नरोत्तम मिश्र-- एक व्यक्ति को आप कितने बाण लगाओगे?
अध्यक्ष महोदय-- नहीं, एक तकिया भी लगा है.
आप भी संसदीय मंत्री थे ये भी संसदीय मंत्री हैं.
डॉ. गोविन्द सिंह-- अध्यक्ष महोदय, सामान्य प्रशासन विभाग सब पर अंकुश रखने वाला विभाग है.
अध्यक्ष महोदय-- बहुत बड़ी चाबी है.
डॉ. नरोत्तम मिश्र-- अध्यक्ष महोदय, एक भी लिस्ट आप से पूछ कर निकली हो तो, अखबार से पता चलती है.
(हँसी)
श्री गोपाल भार्गव-- लेकिन हम कामना करेंगे सूर्यास्त कभी न हो.
(हँसी)
श्री यशपाल सिंह सिसौदिया-- माननीय अध्यक्ष महोदय, विषय से संदर्भित है.
मेरा भी प्रश्न था.
अध्यक्ष महोदय, एक ही सरकार. . .
श्री सुनील सराफ-- माननीय अध्यक्ष महोदय, इस चर्चा में समय चला जाएगा तो हम लोगों के प्रश्नों का क्या होगा 12 बजने वाले हैं.
हमारे प्रश्न लगे हैं.
अध्यक्ष महोदय-- विराजिए.
एक तो ये दो नये विधायक एक सुनील और एक ये डागा, देखो तो क्या रंग बिरंगी टी शर्ट पहन कर आए हैं.
श्री यशपाल सिंह सिसौदिया-- अध्यक्ष महोदय, हर्ष जी ने जो प्रश्न किया है मैंने भी यही प्रश्न तारांकित प्रश्न के रुप में किया है.
मैं सिर्फ मंत्री जी से यह जानना चाहता हूँ कि शासन के नियम, नियमावली, प्रक्रिया समान होती है उसमें असमानता नहीं होती है.
अगर पुलिस विभाग ने सेम नेचर के प्रश्न पर अपने अधिकारियों, कर्मचारियों के इस प्रकार से सुविधाएं दी हैं तो सहकारिता विभाग में क्यों रोक-टोक हो रही है.
यह सुप्रीम कोर्ट का डायरेक्शन है.
दोनों का अध्ययन करते हुए मंत्री जी इसमें सहयोग करने की कृपा करें.
श्री निलय विनोद डागा-- अध्यक्ष महोदय, सन्डे को भी क्लास लगाएंगे तो ऐसे ही कपड़े पहनकर आना पड़ेगा.
अध्यक्ष महोदय-- अभी शून्यकाल आने दो फिर आपको सुनुंगा.
डॉ. गोविन्द सिंह-- अध्यक्ष महोदय, मैं माननीय सिसौदिया जी के प्रश्न का उत्तर बता रहा हूँ.
सहकारिता विभाग में जो पात्र होंगे उनके लिए तो इसे तत्काल लागू कर देंगे.
नेता जी आप हमारी बात सुन लीजिए.
नेता प्रतिपक्ष (श्री गोपाल भार्गव)-- अध्यक्ष महोदय, आपने जिन दो सदस्यों के बारे में उल्लेख किया है.
मैं चाहता हूँ कि इस बार या फिर विधान सभा के अगले सत्र से आप ड्रेस कोड लागू कर दें तो हम सभी अपनी ड्रेस में आएंगे.
हमें मेन गेट पर भी दिक्कत नहीं होगी सब लोग समझ लेंगे कि यह विधायक हैं चाहें तो मंत्रियों के लिए कोई अलग से ड्रेस कोड कर दें (हँसी)
डॉ. गोविन्द सिंह-- अध्यक्ष महोदय, जैसा कि सिसौदिया जी ने कहा तो मैं उन्हें बताना चाहता हूँ कि गेहलोत साहब बता दें कि कौन-कौन से पीड़ित रह गए हैं उनका हम शीघ्र निराकरण कराएंगे.
यदि वहां नियम है तो पूरे विभाग में यहां पर भी नियम लागू करेंगे.
दूसरा सवाल यह था कि क्या सभी विभागों में इसे लागू करेंगे तो इस संबंध में मैं सामान्य प्रशासन विभाग के अधिकारियों से चर्चा करुंगा और नियमों में यह संभव होगा तो पूरे प्रदेश के लिए एक नीति बनाकर आदेश जारी करेंगे.
प्रश्न क्र. (9)--अनुपस्थित.
अलीराजपुर/जोबट में दीपक फाउंडेशन को दिये गये कार्य
[लोक स्वास्थ्य एवं परिवार कल्याण]
10. ( *क्र. 2350 ) श्री सुनील सराफ : क्या लोक स्वास्थ्य परिवार कल्याण मंत्री महोदय यह बताने की कृपा करेंगे कि (क) प्रश्न क्र. 215, दि. 18-07-2016 के (क) उत्तर में वर्णित निश्चेतना, स्त्री रोग तथा शिशु रोग विशेषज्ञों, सोनोग्राफी के लिये दीपक फाउंडेशन वडोदरा गुजरात को कितनी राशि का भुगतान किया जाना है?
कितनी राशि लंबित है?
अलीराजपुर एवं जोबट में इन पदों पर पदस्थ चिकित्सकों के नाम, पदनाम, डिग्री, पदस्थ अवधि, वेतन प्रदाय की माहवार जानकारी देवें।
(ख) सोनोग्राफी की माहवार जानकारी सोनोग्राफीकर्ता के नाम डिग्री सहित अलीराजपुर एवं जोबट के संदर्भ में पृथक-पृथक देवें।
क्या सोनोग्राफीकर्ता विभाग के थे या दीपक फाउंडेशन के?
इस मद में कितना भुगतान हुआ/लंबित है?
(ग) प्र.क्र. 215, दि. 18-07-2016 के परिशिष्ट में वर्णित नियम एवं शर्तों के क्रमांक-4 में दर्शाये गये फायनेंशियल ऑडिट की वर्षवार प्रमाणित प्रतियां देवें।
इन ऑडिट को कराने के लिये विभाग ने किन-किन को कितनी-कितनी राशि का भुगतान किया?
(घ) इस संस्था को चयनित करने की संपूर्ण प्रक्रिया की प्रमाणित प्रति देवें।
इसका विज्ञापन कब निकाला गया?
अखबारों की छायप्रतियां देवें।
लोक स्वास्थ्य परिवार कल्याण मंत्री ( श्री तुलसीराम सिलावट ) : (क) दीपक फाउंडेशन वडोदरा गुजरात को कोई भुगतान नहीं किया जाना है।
कोई राशि लंबित नहीं है।
जानकारी पुस्तकालय में रखे परिशिष्ट के प्रपत्र 'एक' अनुसार है।
(ख) जानकारी पुस्तकालय में रखे परिशिष्ट के प्रपत्र 'दो' अनुसार है।
सोनोग्राफीकर्ता विभाग के थे।
उक्त मद में कोई भुगतान नहीं हुआ एवं न ही कोई राशि लंबित है।
(ग) राष्ट्रीय स्वास्थ्य मिशन अंतर्गत जिला स्तर पर समस्त भुगतानों का ऑडिट करवाया जाता है, जिसमें दीपक फाउंडेशन को भुगतान की गई राशि का ऑडिट भी सम्मिलित है।
दीपक फाउंडेशन का अलग से ऑडिट नहीं करवाया गया है।
शेष प्रश्न उपस्थित नहीं होता।
(घ) अलीराजपुर जिले की सीमॉक संस्थाओं को क्रियाशील करने के उद्देश्य से दीपक फाउंडेशन संस्था वडोदरा गुजरात द्वारा प्रस्ताव प्रेषित किया गया था, जिसे राज्य स्वास्थ्य समिति की स्वीकृति उपरांत राष्ट्रीय स्वास्थ्य मिशन द्वारा दीपक फाउंडेशन वडोदरा, गुजरात के साथ अनुबंध किया गया था।
जानकारी पुस्तकालय में रखे परिशिष्ट के प्रपत्र 'तीन' अनुसार है।
शेष प्रश्न उपस्थित नहीं होता।
श्री सुनील सराफ--माननीय अध्यक्ष महोदय, बहुत-बहुत धन्यवाद.
मैं आपका संरक्षण चाहता हूँ.
मैं आपके माध्यम से माननीय मंत्री जी से निवेदन करुंगा कि मैंने मेरे प्रश्न में अलीराजपुर और जोबट दो स्थानों की जानकारी मांगी थी.
इसमें मैंने चिकित्सकों के नाम, पदनाम और डिग्री की जानकारी मांगी थी उत्तर में सिर्फ जोबट की जानकारी दी गई है.
जानकारी अधूरी है.
दूसरी बात अलीराजपुर प्रदेश में सबसे कम साक्षर जिला है यहां केवल 37 प्रतिशत साक्षरता है.
केवल 50 रुपए के स्टाम्प पर यहां की स्वास्थ्य सेवाएं दीपक फाउन्डेशन, गुजरात को सौंप दी गईं थीं.
इसमें मुझे आपत्ति है.
यहां पर निश्चेतना विशेषज्ञ जिसका एग्रीमेंट जून, 2016 से मार्च 2018 तक था जो कुल तीन माह रहा था.
मेरा सवाल यह है कि सितम्बर 2016 से मार्च 2018 तक जो ऑपरेशन हुए वे बिना निश्चेतना विशेषज्ञ के कैसे हुए.
श्री तुलसीराम सिलावट--माननीय अध्यक्ष महोदय, सम्मानित सदस्य ने यह बात हमारे संज्ञान में लाई है ऐसी कोई भी इन्हें जानकारी होगी तो उसकी जाँच करा लूंगा.
श्री सुनील सराफ--माननीय अध्यक्ष महोदय, मैंने यह प्रश्न भी पूछा था दीपक फाउन्डेशन गुजरात को कितना भुगतान कर दिया गया है उसकी मदवार जानकारी चाही थी.
उत्तर में वह जानकारी नहीं दी गई है.
अलीराजपुर के चिकित्सकों के वेतन की जानकारी नहीं दी गई है.
मैं माननीय मंत्री जी से निवेदन करुंगा कि अपने अधिकारियों को निर्देशित करें कि विधायकों के प्रश्नों के उत्तर पूरे दें जिससे हमारी जिज्ञासा शांत हो सके.
यदि जवाब ही नहीं आएगा तो हम क्या पूरक प्रश्न करेंगे.
श्री तुलसीराम सिलावट--माननीय अध्यक्ष महोदय, सम्मानित सदस्य ने जो प्रश्न पूछा था उसका उत्तर देना चाहूँगा.
दीपक फाऊंडेशन को वर्ष 2016-17 में 13 लाख 86 हजार रुपए तथा वर्ष 2017-18 में 12 लाख 36 हजार रुपए इस प्रकार कुल 26 लाख 22 हजार रुपए का भुगतान किया गया है.
श्री सुनील सराफ--माननीय मंत्री जी धन्यवाद.
माननीय अध्यक्ष महोदय, एक सवाल और है कि केवल 50 रुपए के स्टाम्प के एग्रीमेंट पर अलीराजपुर और जोबट के स्वास्थ्य विभाग का ठेका, स्वास्थ्य विभाग की जिम्मेदारी, हजारों लोगों की जिम्मेदारी दीपक फाऊंडेशन, गुजरात को दे दी गई.
यदि यह सही नहीं है तो क्या इस पर कोई कार्यवाही होगी.
श्री तुलसीराम सिलावट-- अध्यक्ष महोदय, दीपक फाऊंडेशन बडौदा द्वारा नवंबर 2015 से मार्च 2018 तक कार्य किया गया है इसका अनुबंध मार्च 2018 को समाप्त हो चुका है.
अध्यक्ष महोदय-- प्रश्नकाल समाप्त.
(प्रश्नकाल समाप्त)
12.01 बजे शून्यकाल में मौखिक उल्लेख एवं अध्यक्षीय व्यवस्था
डॉ. नरोत्तम मिश्र-- अध्यक्ष महोदय, श्री गौरी शंकर बिसेन जी जो पूर्व मंत्री हैं, विधायक हैं आपने देखा होगा पहले भी सभी सम्मानित सदस्यों के लिए अच्छे आम उनके बगीचे के आए थे इस बार उनके बगीचे के चावलों का एक-एक कट्टा पूरे प्रदेश के सभी विधायकों के लिए आया है.
सभी लोग प्राप्त कर लें.
चिन्नौर ब्रांड का बहुत ही खुशबूदार चावल है.
मंत्रियों से अनुरोध है कि वह भी कभी कृपा करें.
(1) एस. डी. एम. इटारसी के खिलाफ प्रिविलेज के संबंध में
सीतासरन शर्मा-- अध्यक्ष महोदय, मैंने एस. डी. एम. इटारसी के खिलाफ प्रिविलेज दिया है.
आप उस पर विचार कर लीजिए.
अध्यक्ष महोदय-- जी हां, मैं उसे देख रहा हूं.
(2) होशंगाबाद रोड पर रेत का अवैध भण्डारण किया जाना.
श्री रामेश्वर शर्मा (हुजूर)-- माननीय अध्यक्ष महोदय, होशंगाबाद रोड़ और मिसरोद के बीच कलियासोत पुल तक रेत के डम्पर, ट्रक एवं अवैध भण्डारण है.
जिसके कारण वहां के कॉलोनी के निवासियों का जनजीवन अस्त व्यस्त है वह वहां से निकलने पर विवश हैं.
मेरा निवेदन है कि सारा स्टेट, कृष्णा स्टेट, निर्मल स्टेट, झरनेश्वर कॉलोनी, इण्डस टाऊन, अनुजा विलेज, लिबर्टी कॉलोनी.
रेत माफियाओं द्वारा सड़क पर सारा स्टेट से लेकर टोल टैक्स प्लाजा तक ट्रकों के द्वारा जाम और सड़क पर रेत के भण्डारण करने से आम नागरिकों का जनजीवन संकट में है अत: इन पर कार्यवाही करवाने की कृपा करें.
अध्यक्ष महोदय-- मेरे अधिकारी इस बात का ध्यान रखें जिनको मैं शून्यकाल में बुलवा रहा हूं संबंधित विभाग के पास यह सूचना जाएगी और लिखित उत्तर आएगा.
श्री आरिफ अकील (भोपाल उत्तर)-- अध्यक्ष महोदय, जो रेत के ट्रक सड़कों पर खडे़ रहते हैं और जो रेत का ढेर लगा रहता है, भण्डारण किया जाता है उन्हें शीघ्र हटाया जाए.
अध्यक्ष महोदय-- आप सहमत हैं, सहमति दे दें.
श्री आरिफ अकील-- हां मैं सहमत हूं और आपका आभारी रहूंगा.
अध्यक्ष महोदय-- ठीक है.
यह जो प्रश्न उठा है और माननीय मंत्री आरिफ अकील जी बोल रहे हैं जो ट्रक रात में खडे़ रहते हैं यह व्यवस्था बंद होना चाहिए.
यहां जो लोकल में भण्डारण होता है वह भी बंद होना चाहिए और इसकी विशेष व्यवस्था पुलिस विभाग को देखनी पडे़गी क्योंकि वह ही भण्डारण करवाते हैं.
(3) नरयावली विधान सभा क्षेत्र में अज्ञात बीमारी से गाय, भैंसों की मृत्यु होना.
इंजी प्रदीप लारिया (नरयावली)-- अध्यक्ष महोदय, नरयावली विधान सभा क्षेत्र के विकासखण्ड राहतगढ़ में 15, 20 गांव में अज्ञात बीमारी से लगभग 100 गाय, भैंसों की मृत्यु हो गई है.
मेरा आपसे निवेदन है कि वहां कोई भी डॉक्टर की टीम नहीं पहुंची है.
वहां पर परीक्षण हो जाए जिससे बाकी जानवर बच सकें और उनको मुआवजा मिल सके. धन्यवाद.
(4) एडव्होकेट प्रोटेक्शन एक्ट लागू किया जाना.
श्री दिलीप सिंह परिहार (नीमच) -- अध्यक्ष महोदय, मेरा निवेदन है कि एडव्होकेट बंधु सभी प्रकार से केस लड़ते हैं.
प्रोटेक्शन एक्ट लागू किया जाए या फिर उनको शस्त्र लायसेंस दिए जाएं.
(5) पबजी खेल पर प्रतिबंध लगाया जाना.
श्री शैलेन्द्र जैन (सागर) --अध्यक्ष महोदय, इस समय पूरे प्रदेश में यह जो पबजी खेल चल रहा है जो कि कम्प्यूटर पर खेला जाता है.
उस खेल की वजह से नौजवानों में, किशोरों में एक लत लग गई है उसमें अनेक लोगों ने आत्महत्याएं की हैं.
कुछ प्रदेशों में पबजी खेल पर पूर्ण प्रतिबंध लगाया गया है.
मैं आपके माध्यम से आग्रह करना चाहता हूं पबजी खेल पर मध्यप्रदेश में पूर्ण रूप से प्रतिबंध लगाया जाना चाहिए.
अध्यक्ष महोदय-- यह गंभीर विषय है.
श्री आरिफ अकील-- अध्यक्ष महोदय मेरा अनुरोध है कि आप हम और पूरा सदन माननीय बाबूलाल जी के स्वस्थ्य होने की कामना करें ऐसी ईश्वर से प्रार्थना करें कि वह जल्दी स्वस्थ्य होकर वापस आएं.
अध्यक्ष महोदय-- बिलकुल ठीक बात है.
हम इससे सहमत हैं.
श्री हरदीप सिंह डंग-- माननीय अध्यक्ष महोदय,
अध्यक्ष महोदय-- मैंने आपको अनुमति दी है क्या.
मैं खड़ा हूं. . डंग जी आप बोलिए मैं बैठ जाता हूं, एक तो यह समय की चाल है.
(6) सुवासरा के व्यापारी की हत्या की जांच तत्काल की जाना
श्री हरदीपसिंह डंग (सुवासरा)- माननीय अध्यक्ष महोदय, सुवासरा का एक व्यापारी है, जिसकी उम्र 40 वर्ष है.
5 दिन पूर्व मध्यप्रदेश और राजस्थान के बॉर्डर पर उसका मर्डर कर दिया गया है.
इस घटना को 6 दिन बीत चुके हैं.
पूरे मंदसौर जिले से उसके समाज वाले लगातार ज्ञापन दे रहे हैं लेकिन अभी तक इस प्रकरण में कोई सुराग नहीं मिला है.
इसकी जांच तुरंत करवाई जाये.
श्री यशपाल सिंह सिसौदिया- माननीय अध्यक्ष महोदय, उस व्यापारी का नाम अशोक गुप्ता है.
अध्यक्ष महोदय- बिल्कुल ठीक है.
12.06 बजे
नियम 267 (क) के अधीन विषय
अध्यक्ष महोदय- निम्न माननीय सदस्यों की सूचनायें सदन में पढ़ी हुई मानी जायेंगी-
1. श्री शरद जुगलाल कोल
2. श्री पुरूषोत्तम लाल तंतुवाय
3. श्रीमती यशोधरा राजे सिंधिया
4. श्री जयसिंह मरावी
5. श्री रामेश्वर शर्मा
6. श्री जालम सिंह पटेल
7. श्री जसमंत जाटव
8. श्री सुभाष राम चरित्र
9. श्री फुन्देलाल मार्को
10. श्री संजय सत्येन्द्र पाठक
12.07 बजे
ध्यान आकर्षण
सदन द्वारा सहमति प्रदान की गई.
(1) आदिम जाति क्षेत्रीय विकास योजना की किसान कल्याण विभाग को स्थानांतरित राशि का दुरूपयोग किया जाना
श्री फुन्देलाल सिंह मार्को (पुष्पराजगढ़)- माननीय अध्यक्ष महोदय,
किसान कल्याण तथा कृषि विकास मंत्री (श्री सचिन सुभाषचन्द्र यादव)- माननीय अध्यक्ष महोदय,
श्री फुन्देलाल सिंह मार्को:- माननीय अध्यक्ष जी, यह राशि जनजाति समुदाय के लिये थी और उन पिछड़ी जनजातियों के लिये थी, जो राष्ट्रपति से पोषित जनजाति बैगा, भारिया और सहरिया हैं.
जिस तरीके से इस राशि का बंदर-बांट हुआ, कागजों में पूरी तरह से लीपा-पोती की गयी और एक रणनीति के तहत, षड़यंत्रपूर्वक यह चाहते ही नहीं थे कि आदिवासी समाज के लोग भर-पेट भोजन कर सकें.
एक ऐसा समाज जो लंगोटी लगा रहा है और उनकी लंगौटी पर भी इन लोगों ने निगाह लगा ली और यदि इनको समय मिलता तो उनकी लंगौटी भी उतरवा लेते.
उनका आपने पैसा तो खाया ही.
अध्यक्ष्ा जी, मैं आपसे निवेदन करना चाहता हूं कि यह बहुत आदिवासियों की बात करते रहे, लेकिन इनकी मंशा क्या थी, यह आज जागृत हो गयी है.
अध्यक्ष महोदय:- मार्को जी, प्रश्न करिये अभी 5-6 लोगों को और प्रश्न करना है.
श्री फुन्देलाल सिंह मार्को--मेरा आपसे निवेदन है तथा मंत्री महोदय से चाहता हूं कि क्या इसमें कमेटी बनाकर के जांच करायेंगे ?
श्री सचिन यादव--अध्यक्ष महोदय, मैं आदरणीय मार्को जी को काफी लंबे समय से जानता हूं.
पिछली बार विपक्ष में रहकर इनके साथ मुझे काम करने का अवसर मिला.
उनका स्वभाव बड़ी धीर-गंभीर का है.
वह किसी अनावश्यक चर्चाओं में हिस्सा नहीं लेते हैं.
हमेशा काम की बात करते हैं तथा उसकी ही चर्चा करते हैं.
निश्चित रूप से जो विषय माननीय विधायक जी ने उठाया है, वह बहुत ही गंभीर विषय है.
मैं उसके लिये उनको साधुवाद देना चाहता हूं तथा उनको विश्वास दिलाना चाहता हूं कि आपकी जो भावना है जिस प्रकार से आपने हमारी जो पिछड़ी जातियां हैं, अनुसूचित जातियां हैं उनके लिये आपने जो चिंता व्यक्त की है और पूर्व की सरकार में जो योजनाएं उन तक पहुंचनी चाहिये थी वह सिर्फ कागजों तक सीमित रह गई है.
इस भावना से मैं अपने आपको भी जोड़ता हूं.
मैं उनकी भावना के अनुसार एक कमेटी गठित करके उसमें आदरणीय मार्को जी को भी शामिल किया जायेगा.
उसमें तमाम अधिकारियों को शामिल करके उसकी विस्तृत जांच करके हम आपको सूचित करने का काम करेंगे.
अध्यक्ष महोदय--एक मिनट मार्को जी आप बैठेंगे.
इस ध्यानाकर्षण को पूछने वाले 6 सदस्य हैं सर्व श्री नीलांशु चतुर्वेदी, संजय उइके, योगेन्द्र सिंह बाबा, प्रताप ग्रेवाल, सुनील सराफ, विजय राघवेन्द्र सिंह.
अब मार्को जी आप भी इसमें समाहित हैं.
यह पूरा विषय मैं देख रहा हूं.
आपने उसमें कमेटी की बात कर दी है.
मेरे ख्याल से यह पूरा का पूरा विषय इसी में आ जाता है.
जब कमेटी जांच कर लेगी उसमें जो प्रश्न आने वाले हैं वह कमेटी स्वयं उत्तर ढूंढेगी.
जिन 7 सदस्यों ने प्रश्न लगाये हैं इन सातों को इस कमेटी में रखा जाता है.
(2) प्रदेश के शॉपिंग मालों में एक्सपायरी डेट के खाद्य पदार्थों की बिक्री से उत्पन्न स्थिति.
श्री यशपाल सिंह सिसौदिया(मंदसौर)--अध्यक्ष महोदय,
लोक स्वास्थ्य एवं परिवार कल्याण मंत्री (श्री तुलसीराम सिलावट) - माननीय अध्यक्ष महोदय,
श्री यशपाल सिंह सिसौदिया - माननीय अध्यक्ष महोदय, मध्यप्रदेश की 8 करोड़ जनता के, स्वास्थ्य को लेकर के, खाद्य पदार्थों की जांच को लेकर के, सदन में बैठे सभी सदस्यों की चिन्ता स्वाभाविक है और इसको अनदेखी नहीं किया जा सकता है.
माननीय अध्यक्ष महोदय, आपके माध्यम से मंत्री जी से निवेदन करना चाहूंगा कि शॉपिंग मॉल के जो संचालकगण हैं वे जूता, चप्पल, सेंडल, बैग आदि-आदि वस्तुएं जिनमें एक्सपायरी डेट का कहीं भी प्रश्न नहीं उठाता है.
लेकिन फूड से संबंधित, कोल्डड्रिंक से संबंधित, बच्चों के दूध के पाऊडर के पैकेटे से संबंधित, टीन डिब्बों से संबंधित, जो खाद्य पदार्थ हैं, उनमें वे ऑफर देते हैं, और ऑफर उस समय देने की ओर अग्रसर होते हैं, जब ग्राहक के पास वह वस्तु पहुंचती है, महीने, दो महीने, तीन महीने तक में वह इस्तेमाल करने की स्थिति में आता है, तब तक वह एक्सपायरी डेट के नजदीक आ जाती है.
माननीय अध्यक्ष महोदय, मेरा प्रश्न यह है कि क्या मंत्री महोदय, इन तमाम शॉपिंग मॉल्स के उन संचालकों को इस बात के लिए ताकीद करेंगे, प्रतिबंधित करेंग कि वे खाद्य पदार्थों से संबंधित कोई भी ऑफर चाहे वह 10 प्रतिशत रिलेक्शन का हो चाहे, 40 प्रतिशत तक का हो वह जब उसको इन्ट्रोड्यूज करें, उसका परिचय कराये तब.
उस मॉल में उस जगह पर जहां पर यह बिक्री के लिए होगा, एक्सपायरी डेट के नजदीक आने वाली वस्तुओं के बारे में इंगित करे और वहां एक रजिस्टर भी माननीय मंत्री जी रखवाएं ताकि कोई शिकायत कर सके.
माननीय अध्यक्ष महोदय,मैं आपको बता रहा हूँ कि रतलाम के डी मार्ट में 30 शिकायतें विभिन्न प्रकार की प्राप्त हुई थीं और उसमें खाद्य की भी थीं और वहां पर रजिस्टर ही नहीं है.
यह रतलाम का सवाल नहीं है, ऐसा कहीं भी नहीं है, डी मॉल भोपाल में भी नहीं है.
अगर आप देखेंगे तो कहीं ग्राहक की समस्या के लिए . . .
अध्यक्ष महोदय - यह प्रश्न हो गया है.
श्री तुलसीराम सिलावट - माननीय अध्यक्ष महोदय, सजग, जागरूक सिसौदिया जी को, मैं विश्वास दिलाता हूँ कि आपने गंभीर और संवेदनशील जो आम व्यक्ति से जुड़ा हुआ मामला उठाया है.
विधायक जी, जो आपने आग्रह किया है कि मॉल द्वारा जिन सामग्रियों को विशेष ऑफर देकर बेचा जाता है, उनकी एक्सपायरी डेट के बारे में सूचना ग्राहक को नहीं होती है.
इस संबंध में हम निर्देश जारी कर रहे हैं, आपकी भावनाओं के अनुसार ग्राहकों को ऐसा ऑफर, एक्सपायरी डेट की सूचना दिया जाना सुनिश्चित करेंगे.
आपके द्वारा अवगत कराया गया है कि मार्ट की शिकायत रजिस्टर की भी जांच कराई जायेगी और वहां रजिस्टर भी रखवाया जायेगा.
आप निश्चिंत रहें.
अध्यक्ष महोदय - आप दूसरा प्रश्न पूछें.
श्री यशपाल सिंह सिसौदिया - अध्यक्ष महोदय, जहां टेक्नोलॉजी इतनी एडवांस चल रही है.
मुंबई के बड़े-बड़े मॉल में और विदेशों में, जब हमारी वस्तु उसके पास जाती है तो वह वह टैग करता है तो जब बिल बनता है तो बिल के साथ मैन्युफैक्चरिंग डेट और एक्सपायरी डेट भी बिलों पर आने लगी हैं.
अगर सरकार चाहे, आपका आशीर्वाद हो, आपका संरक्षण हो और मंत्री जी तथा विभाग चाहे तो यह चीज हमारे मध्यप्रदेश के उन मॉलों में भी जारी हो सकती है, जिससे ग्राहकों को यह बात मालूम चल जाये कि कब एक्सपायरी डेट होने वाली है ?
श्री तुलसीराम सिलावट - माननीय अध्यक्ष महोदय, मैं सजग और जागरूक विधायक महोदय की भावना से अवगत हूँ.
उनकी भावनाओं का सम्मान करते हुए इस पर कार्यवाही की जायेगी और माननीय अध्यक्ष महोदय, आपसे अनुरोध करता हूँ कि आपको ऐसे किसी भी मॉल की शिकायत हो, जिसकी जानकारी आपके संज्ञान में हो तो बताएं, मैं उसकी भी जांच करवाने के लिए तत्पर हूँ.
श्री यशपाल सिंह सिसौदिया - अध्यक्ष महोदय, मेरा आखिरी प्रश्न है.
अध्यक्ष महोदय - यह आपका आखिरी प्रश्न है.
श्री यशपाल सिंह सिसौदिया - अध्यक्ष महोदय, मुझे मध्यप्रदेश के ग्राहक पंचायत के पदाधिकारियों ने और मंदसौर जिले के ग्राहक पंचायत के पदाधिकारियों ने इस संबंध में अनेकों बार शिकायतें की हैं.
माननीय अध्यक्ष महोदय, मॉल का तो सवाल नहीं है, लेकिन 18 मार्च, 2019 को दैनिक भास्कर के अंक में लव कुश नगर, चंदला रोड, छतरपुर का समाचार पढ़ने को मिला.
दूध का पावडर जो एक्सपायरी डेट का था, टीन में बिकने जा रहा था, बिक गया था.
जब ग्राहक ने उसका विरोध किया तो उसकी उस समय तो नहीं सुनी गई, वह मॉल नहीं था, एक साधारण सी दुकान होगी.
लेकिन तब मीडिया ने आकर उसमें हस्तक्षेप किया.
माननीय अध्यक्ष महोदय, उस ग्राहक को उस दुकानदार ने जो लव कुश नगर, चंदला रोड, छतरपुर की है, उसको उस दुकानदार ने पूरे पैसे भी वापस किए और टीन का डिब्बा भी वापस किया.
मैं इसलिए कह रहा हूँ कि एक छोटी सी दुकान से लेकर, हम बड़े मॉलों तक जाएंगे तो आपको नकली फूड से संबंधित सामग्रियां प्राप्त होंगी.
आपने मेरी अनेक बातों को स्वीकृति दी है.
अध्यक्ष महोदय, आपका संरक्षण चाहते हुए 8 करोड़ जनता की चिंता करने का इस सदन के सदस्यों का कर्तव्य है इसीलिए आपने इस महत्वपूर्ण ध्यान आकर्षण को स्वीकार किया है.
हम सस्ते के चक्कर में जहर ग्राहकों के घर तक नहीं पहुँचा सकते हैं
अध्यक्ष महोदय - धन्यवाद.
(3) राजमार्ग-12 के निर्माण कार्य में शर्तों का पालन न किया जाना
सर्व श्री देवेन्द्र सिंह पटेल (उदयपुरा), (कुंवर सिंह टेकाम) -- माननीय अध्यक्ष महोदय,
अध्यक्ष महोदय -- श्री देवेन्द्र सिंह पटेल जी आप अभी रूक जाईये, माननीय मंत्री जी का उत्तर आ जाने दें, उसके बाद आप अपने प्रश्न पूछें.
सज्जन भाई यह बात सही है कि आपके मैं रोज ध्यानाकर्षण ले रहा हूं, लेकिन आपकी स्मार्टनेस जिस हिसाब से उनको उत्तर देती है, उसके कारण आपके विभाग से काफी विधायकों को संतोष मिल रहा है.
लोक निर्माण एवं पर्यावरण मंत्री(श्री सज्जन सिंह वर्मा)-- माननीय अध्यक्ष महोदय, यह सब आपकी आपकी कृपा है और आपके सानिध्य में ही हम यह लेसन लेते रहते हैं (हंसी). . . माननीय अध्यक्ष महोदय,
माननीय अध्यक्ष महोदय, एक अनुरोध आपसे कर रहा हूं.
इस मार्ग की जानकारी आपको भी ज्यादा है.
यदि आसंदी से ही आप कोई व्यवस्था कर दें तो सारी कार्यवाही हम कर लेंगे.
अध्यक्ष महोदय‑ एक प्रश्न जरा कर लें फिर मैं व्यवस्था दे दूंगा.
श्री देवेन्द्र सिंह पटेल (उदयपुरा) - माननीय अध्यक्ष महोदय, निवेदन करना चाहता हूं कि मेरी तरफ से यह मार्ग तो आपका है.
रायसेन जिले से मिसरौद से लगाकर 345 कि. मी. का यह रोड है.
इसमें 200 कि. मी. का क्षेत्र सिर्फ मेरे विधान सभा क्षेत्र और मेरे जिले में आता है.
मेरा आपसे निवेदन है कि आप भी इस मार्ग से सही ढंग से पहुंच सकेंगे, जितनी जल्दी यह मार्ग पूर्ण होगा.
इसकी पूर्ण होने की समय-सीमा 2020 बताई गई है पहले 2019 थी, और बढ़ा दी गई है, लेकिन जो परसेंटेज के हिसाब से बताया कि 50 परसेंट और 20 परसेंट काम हुआ है तो मेरी जानकारी में 15 परसेंट भी काम नहीं हुआ है, अगर समय-सीमा में कार्य पूर्ण नहीं किया गया तो 2020 तक यह रोड किसी भी हालत में पूर्ण नहीं होगा, अगर आपके संज्ञान में रहेगा और आप इसको देखेंगे तो निश्चित ही इस रोड की गुणवत्ता बहुत अच्छी होगी, क्योंकि मुझे पता है इस रोड का जो बेस बनता है, नेशनल हाईवे का बेस, यह रोड पूरा पहाड़ी के ऊपर से जबलपुर तक गया है.
पत्थर की वहां कमी नहीं है.
रेत की वहां कमी नहीं है.
मॉं नर्मदा की रेत वहीं की वहीं है.
पत्थर वहीं का वहीं है.
सिर्फ सीमेंट और लोहा लेकर ठेकेदार को जाना है.
पेटियों से ठेके हो रहे हैं.
मछली दूसरी हैं.
अध्यक्ष महोदय, मेरा आपसे यह निवेदन है कि खास तौर पर आप इस रोड के लिए देखें और इसमें महत्वपूर्ण भूमिका आपकी होगी.
अध्यक्ष महोदय, यह हमारा नहीं, आपका रोड है.
दूसरा मेरा एक प्रश्न है एमपीआरडीसी द्वारा अनुबंधित ठेकेदार द्वारा गैरतगंज, सिलवानी, गाडरवारा मार्ग पर अनुबंध अनुसार मरम्मत कार्य नहीं कराया जा रहा है तथा वाहनों से टोल वसूल किया जा रहा है.
उक्त मार्ग पर जगह-जगह गड्ढे हो गये हैं उसमें पानी भरने से वाहनों का आना-जाना मुश्किल हो गया है.
ठेकेदार द्वारा अनुबंध अनुसार उक्त मार्ग की मरम्मत नहीं कराए जाने से नागरिक शासन के प्रति अधिक असंतुष्ट है.
श्री सज्जन सिंह वर्मा - अध्यक्ष महोदय, मूल प्रश्न से अलग एक और प्रश्न उन्होंने पता नहीं कहां की सड़क का कर लिया है?
परन्तु चूंकि माननीय विधायक का क्षेत्र है इसलिए मध्यप्रदेश सरकार की प्रतिबद्धता भी है कि विधायक यदि कोई बात कहते हैं कोई कार्य बताते हैं जहां जनता को कष्ट है.
उन कष्टों का निवारण होना चाहिए .
इस मूल प्रश्न में जिस सड़क का उन्होंने जिक्र किया है मैंने अपने जवाब में सारी की सारी बातें बता दी है.
1 जुलाई 2019 को अभी इसी वर्ष हम लोग माननीय मुख्यमंत्री और मैं, भूतल परिवहन केन्द्रीय मंत्री माननीय श्री नितिन गडकरी जी से मिले थे.
इस रोड के साथ साथ हमने मंडला बरेला मार्ग, सीधी सिंगरौली मार्ग क्योंकि ये नेशनल हाईवे हैं, इसका अधिकतम काम पेमेंट से लेकर सारी व्यवस्थाओं का संचालन केन्द्र से होता है.
अध्यक्ष महोदय, उसके बाद भी हम सतत् मॉनिटरिंग कर रहे हैं जैसा विधायक बोलेंगे वैसा हम निश्चित रूप से हमारे अधिकारियों को निर्देशित कर देंगे.
अब एक उन्होंने पुल का कहा है, बड़ा गलत प्रश्न था कि 12-15 पुलियाएं टूट गई हैं, वहां पर यह बनी ही नहीं हैं.
3 पुल बहुत पुराने बने हुए थे, वह जर्जर हुए थे उनको भी रिपेयर कर दिया है, उसके साइड में दूसरे पुल बनाना है जो नये पुल अब बन रहे हैं जब वह पुल बन जाएंगे तो इन पुराने पुलों को तोड़कर फिर से निर्माण करा लेंगे.
वैसे जैसा आदेश आसंदी की तरफ से होगा, वैसा किया जाएगा.
अध्यक्ष महोदय - जो उन्होंने दूसरी सड़क की बात की है असल में वह दूसरा ध्यानाकर्षण था.
दो ध्यानाकर्षण आए थे एक ध्यानाकर्षण आया, उस ध्यानाकर्षण के बारे में जो माननीय विधायक जी चर्चा कर रहे हैं वह इसी से सम्बद्ध है तो उसमें जो टोल नाका चल रहा है, वह चले, लेकिन उस शर्त पर चले कि वह ठेकेदार गड्ढे तो ठीक कर दे.
सड़क चलने लायक तो कर दे, तब वह टोल नाके का उपयोग है, अन्यथा नहीं है तो उसको दिखवा लीजिए, जांच करवा लीजिए.
दूसरा, आपने जो इन तीन पुलों की बात की है ठेकेदार ने बाजू की रास्ता तो चालू कर दी है लेकिन मूल जो रास्ता है यहां विधायक तेंदूखेड़ा भी बैठे हैं हम भी अभी एक महीने पहले वहां कार्यक्रम में गये थे.
वह ठेकेदार रिपेयर ही नहीं कर रहा है.
वहां पर जो पूरा आपका एनएच 12 बन रहा है.
केन्द्र शासन के निर्देश हैं कि डायवर्शन के बोर्ड, कार्य प्रगति पर है, कहीं पर कोठी लगाकर और फीता बांधे जाते हैं यह चारों, पांचों पैकेज में ठेकेदार ऐसा कर ही नहीं रहे हैं.
अब तो बरसात शुरू हो गई है काली मिट्टी है, बहुत एक्सीडेंट होंगे.
हमारा जो पैकेट नम्बर टू है, इसमें तो ठेकेदार ने यह स्थिति बना रखी है कि मुझे नहीं लगता कि जो समय-सीमा बढ़ाई गई है, मेरे ख्याल से ठेकेदार ऐसा काम कर रहा है कि उसको सिर्फ एसक्लेशन ही दो तीन साल चाहिए.
मेरा अनुरोध है कि आपके अधीनस्थ इस विभाग के अधिकारी भी यहां पर बैठे होंगे.
कृपया बरसात में वह स्वयं नीचे के अधिकारी को न पहुंचाएं.
वह स्वयं भी जरा हमारे यहां नर्मदा किनारे आएं.
जरा एक दो रेस्ट हाऊस में बैठें, हमारे साथ में भी कुछ चर्चा कर लें, ताकि सड़क की भी देखरेख हो जायेगी, गड्डे भी भर जायेंगे जो पहले की सड़क है वह चलने के योग्य हो जायेगी और जो उसकी गुणवत्ता है, माननीय मंत्री जी जब से आये हैं इनका विशेष ध्यान गुणवत्ता पर जा रहा है.
कुंवर विजय शाह -- अध्यक्ष महोदय आपको भी इतना बोलना पड़ेगा तो बहुत मुश्किल है.
अध्यक्ष महोदय -- अरे भई मेरा रास्ता है, बोलना नहीं पड़ रहा है विधायक जी ने और मंत्री जी ने अनुरोध किया है कि मैं भी सुझाव दूं तो मैं कह रहा हूं, नहीं तो, विजय शाह जी मैं चुप हो जाता हूं.
आपको आपत्ति है तो मैं चुप हो जाता हूं.
मंत्री जी यह दो तीन बातें थी उनको देख लीजियेगा.
श्री सज्जन सिंह वर्मा -- माननीय विजय शाह दीर्घ अनुभव है माननीय अध्यक्ष जी को और अगर वह सदन को उस अनुभव को शेयर करते हैं तो निश्चित रूप से वह सदन के लिए तो ठीक प्रदेश के हित में भी वह काम आयेगा.
मैं आसंदी को आश्वस्त करता हूं कि जो निर्देश आसंदी ने दिये हैं उन सारे निर्देशों का पालन अक्षरश: किया जायेगा.
अध्यक्ष महोदय --धन्यवाद् मंत्री जी.
टीकमगढ़ एवं निवाड़ी जिले में अमानक स्तर के चावल का भण्डारण किये
जाने से उत्पन्न स्थिति
श्री संजीव सिंह (भिण्ड) --
सीजन में जिला प्रबंधक नान टीकमगढ़ श्री एसडी बैहार एवं परिवहनकर्ता द्वारा भ्रष्टाचार की कार्यवाही हेतु पत्र लिखा गया था.
परंतु राजनीतिक संरक्षण होने के कारण शासन द्वारा कोई कार्यवाही नहीं की गई.
इससे भ्रष्टाचार को अंजाम देने वाले जिम्मेदार व्यक्तियों के हौसले बुलंद हैं जिससे जनता में तीव्र आक्रोश व्याप्त है शीघ्र कार्यवाही नहीं की गई तो स्थिति विस्फोटक रूप धारण कर सकती है.
खाद्य नागरिक आपूर्ति मंत्री ( श्री प्रद्युम्न सिंह तोमर ) --
भुगतान की कार्यवाहियां प्रचलित हैं.
टीकमगढ़ की शिकायतों पर परीक्षण प्रचलित है.
समस्त शिकायतों पर परीक्षण कर कार्यवाही की जाती है एवं विधिक न होने पर दण्डात्मक प्रावधान उपयोग किये जाते हैं.
कलेक्टर एवं शासन स्तर पर उपार्जन प्रक्रिया की सतत् निगरानी की गई है तथा जनता में कोई आक्रोश नहीं है.
श्री संजीव सिंह "संजू" -- अध्यक्ष महोदय, मंत्री जी ने यह तो माना कि मैंने 4 हजार मेट्रिक टन कहा था, उन्होंने कहा 500 मेट्रिक टन.
लेकिन अगर पूरी तरीके से जांच की जायेगी, तो वह संख्या मैं जो 4 हजार मेट्रिक टन बता रहा हूं, हो सकता है कि वह उससे ज्यादा भी निकल आये, जिसमें 36 प्रतिशत तक टूटा चावल पाया गया.
अध्यक्ष महोदय, दूसरी बात मंत्री जी ने कहा कि 5 से 7 किलोममिटर की परिधि में जो एसडब्ल्यूसी के गोदाम उपलब्ध थे, उसमें न जाकर, उसमें न भण्डारण करके, जो हमने कहा है, प्रश्न किया है कि दूर के गोदाम, 90 किलोमीटर दूरी पर भण्डारण किया गया है, जिससे शासन को लाखों की क्षति हुई है.
मैं मंत्री जी को अवगत कराना चाहता हूं कि कलेक्टर टीकमगढ़ का 27.4.2013 का पत्र है, इन्होंने इसमें साफ लिखा हुआ है कि डी. एम. , नान ने दिनांक 23.4.2013 को परिवहनकर्ता पर केवल 87912 रुपये की टोकन पैनाल्टी अधिरोपित की है, जब कि 70 खरीदी केन्द्रों में कई दिनों से गेहूं संग्रहित था.
परिवहनकर्ता द्वारा परिवहन कार्य सम्पादित न किये जाने की दशा में विलम्बित कार्य की मात्रा 2 रुपये प्रति क्विंटल प्रति दिन की दर से पैनाल्टी लगाई जाना थी, जो लगभग 18 लाख रुपये से अधिक होती है.
जबकि डीएम, नॉन द्वारा मात्र 87800 रुपये की पैनाल्टी लगाई जाना परिवहनकर्ता से सांठगांठ सिद्ध होना बताता है. .
अध्यक्ष महोदय -- माननीय सदस्य, प्रश्न करिये.
श्री संजीव सिंह "संजू" -- अध्यक्ष महोदय, मैं यह बताना चाहता हूं कि दो कलेक्टरों ने पत्र लिखे, पैनाल्टी लगाई, सिद्ध हो गया, उसके बावजूद भी डीएम, नान और परिवनहर्ताओं पर कोई कार्यवाही नहीं की गई.
आपने लिखा है, देखिये,कलेक्टर ने दो दो पत्र लिखे है और पैनाल्टी की क्वांटिटी भी लिखी है 1 करोड़ 80 लाख रुपये.
एक में 20 लाख रुपये उन पर पैनाल्टी लगाई गयी, जिसमें से सिर्फ मात्र उनसे 80 हजार रुपये वसूले गये और जिसको भी वापस करने की प्रक्रिया चलाई जा रही है.
दूसरी पैनाल्टी 1 करोड़ 80 लाख रुपये लगाई गई और उस पर भी अभी तक कोई कार्यवाही नहीं हुई है और यह मैं वर्ष 2013 का मामला बता रहा हूं.
अगर वर्ष 2013 से लेकर अभी तक की जांच करा लेते हैं. .
अध्यक्ष महोदय -- माननीय सदस्य, आप प्रश्न नहीं कर रहे हैं.
आप प्रश्न करें.
श्री संजीव सिंह 'संजू' -- अध्यक्ष महोदय, प्रश्न कर तो रहा हूँ कि इस पर कार्यवाही तो करें.
कलेक्टर्स ने लिखा हुआ है, जीएम को लिखा हुआ है, एमडी को लिखा हुआ है.
इस पर एफआईआर की कार्यवाही करें.
वसूली के लिए प्रावधान करें.
अध्यक्ष महोदय -- माननीय मंत्री जी, उत्तर दीजिए.
श्री आरिफ मसूद -- अध्यक्ष महोदय, मैंने भी इस विषय पर ध्यानाकर्षण दिया था, मेरे पास भी इसके दस्तावेज हैं.
श्री प्रद्युम्न सिंह तोमर -- माननीय अध्यक्ष महोदय, मैं सामने वाले मित्र को यह बताना चाहता हूँ कि निश्चित रूप से आपने जो बातें मुझे बताई हैं, संज्ञान में लाई हैं, 15 साल में भ्रष्टाचार की जड़ें इतनी गहरी हो गई हैं कि उन्हें मट्ठा डालकर खत्म करने के लिए कुछ समय चाहिए.
अध्यक्ष महोदय, जैसे ही यह प्रकरण मेरे संज्ञान में आया है, मैंने अपने विभाग के प्रमुख सचिव को लिखकर इस पर जांच के निर्देश दे दिए हैं, और मैं समय रहते उस पर उचित कार्यवाही करूंगा.
आपने परिवहनकर्ता के बारे में कहा, अध्यक्ष महोदय, परिवहनकर्ता ने जो अनियमितताएं की होंगी, मैं विधायक जी की उपस्थिति में पांच दिवस के अंदर जांच कराऊंगा और जांच में यदि परिवहनकर्ता दोषी पाया जाएगा, तो उसके खिलाफ एफआईआर की जाएगी.
यह मैं आपको आश्वस्त कर दूँ.
हम भ्रष्टाचारियों को बख्शेंगे नहीं और उस समय के जो अधिकारी दोषी पाए जाएंगे, उनके खिलाफ भी कार्यवाही करूंगा.
ये मैं आपको सुनिश्चित करता हूँ.
श्री संजीव सिंह 'संजू' -- अध्यक्ष महोदय, मेरा प्रश्न इसमें सिर्फ इतना है कि जब वर्ष 2013 से लेकर दो-दो कलेक्टर्स ने पत्र लिखे हैं, उनका भ्रष्टाचार प्रमाणित है तो उन पर तत्काल एफआईआर क्यों नहीं करते ?
वसूली की कार्यवाही आप क्यों नहीं करते ?
अध्यक्ष महोदय -- ठीक है.
माननीय मंत्री जी.
श्री प्रद्युम्न सिंह तोमर -- अध्यक्ष महोदय, मैं सम्मानित विधायक जी को यह आश्वस्त कर रहा हूँ कि एक तो हमने उस परिवहनकर्ता को तत्काल निलंबित कर दिया है.
अपने यहां से सस्पेंड कर दिया है.
जांच के दौरान उस पर जो भी पैनल्टी फिक्स होगी, हम वह उससे वसूलेंगे, ये मैं आपको आश्वस्त कर दूँ और उसके खिलाफ जो तथ्य मिलेंगे, और जो आपने भी दिए हैं, उनके आधार पर हम एफआईआर दर्ज कराएंगे.
वसूली करेंगे, यह आश्वस्त कर दूँ और . . .
अध्यक्ष महोदय -- माननीय मंत्री जी, विधायक जी ये पूछ रहे हैं कि जो कलेक्टर्स ने रिपोर्ट दे दी है, और कलेक्टर्स ने जो कहा है, उसके ऊपर कार्यवाही करने का प्रश्न कर रहे हैं.
श्री प्रद्युम्न सिंह तोमर -- अध्यक्ष महोदय, मैंने आपसे अभी कहा कि 15 साल में, यह वर्ष 2013 का मामला है, मैं संज्ञान में लाना चाहता हूँ कि भ्रष्टाचार की जड़ें गहरी हुई हैं, अब इसको समाप्त करने के लिए कुछ समय तो देंगे ना आप.
तो मैंने कहा है कि जो दोषी है, उस पर मैं एफआईआर भी कराऊंगा और परिवहनकर्ता से वसूली भी कराऊंगा.
डीएम, नॉन, जांच होने तक, जो जांच का विषय है, मैं उस अधिकारी को, सदन को आश्वस्त करता हूँ कि मैं निलंबित करता हूँ.
अब क्या विषय रहा इस पर ?
श्री संजीव सिंह 'संजू' -- माननीय अध्यक्ष महोदय, माननीय मंत्री जी बार-बार कह रहे हैं कि जांच कराएंगे.
अध्यक्ष महोदय, जांच तो हो चुकी है, पांच साल पहले हो चुकी है फिर आप जांच की बात क्यों कर रहे हैं, आप सीधा-सीधा उसको निलंबित करिए, उनके खिलाफ एफआईआर करिए, वसूली की कार्यवाही करिए, वसूली का एमाउंट भी लिखा हुआ है, 1 करोड़ 80 लाख रुपये वसूली करने हैं.
अध्यक्ष महोदय -- माननीय मंत्री जी.
श्री प्रद्युम्न सिंह तोमर -- माननीय अध्यक्ष जी, मैं विधायक जी को कह तो रहा हूँ, ये शायद सुन नहीं रहे हैं, मैं कह रहा हूँ कि जो जांच रिपोर्ट आई है, उस जांच रिपोर्ट के आधार पर मैं संबंधितों के खिलाफ कार्यवाही करूंगा.
उसमें एफआईआर भी करूंगा, उसमें वसूली के आदेश भी दिए हैं और संबंधित डीएम को निलंबित भी कर दिया है और क्या चाहते हो आप?
श्री संजीव सिंह 'संजू' -- अध्यक्ष महोदय, मैं आपका संरक्षण चाहता हूँ, इसमें समय-सीमा और बता दें, क्योंकि इस प्रकरण को 6 साल हो चुके हैं.
अगले सत्र में भी यही बात उठाएंगे तो. . .
अध्यक्ष महोदय -- माननीय मंत्री जी, समय-सीमा.
श्री प्रद्युम्न सिंह तोमर -- माननीय अध्यक्ष महोदय, हम हफ्ते भर के अंदर आपको कार्यवाही कर बता देंगे.
श्री संजीव सिंह 'संजू' -- पहले आपने 5 दिन बोला था, 2 दिन बढ़ा दिए.
श्री प्रद्युम्न सिंह तोमर -- हफ्ते भर में.
श्री संजीव सिंह 'संजू' -- ठीक है, माननीय अध्यक्ष महोदय, धन्यवाद.
श्री आरिफ मसूद -- माननीय अध्यक्ष महोदय, मेरा विषय इसी में था लेकिन मंत्री जी ने कह दिया है, क्योंकि आपने पहले ही हम लोगों के संरक्षण के लिए एक बहुत बड़ा कार्य किया है.
पूर्व में एक बड़ा घोटाला, जिसको उजागर किया था, क्योंकि एक अफसोस की बात है कि सारे दस्तावेज होने के बाद भी एफआईआर नहीं हो रही है.
समय सीमा सबकी कम होना चाहिये क्योंकि जैसे ही यहां से बात जाती है, तो वह तमाम लोग फेरी लगाने लगते हैं.
इसलिये मैं चाहता हूं कि जल्द से जल्द कार्यवाही हो जाये.
प्रद्युम्न भाई को बधाई देता हूं कि उन्होंने एफआईआर का कहा है.
इस पर एफआईआर होना चाहिये और पूर्व संचालक पर भी जल्दी कार्यवाही हो जाये, आपने 7 दिन का कहा है.
1.06 बजे याचिकाओं की प्रस्तुति
अध्यक्ष महोदय - आज की कार्य सूची में सम्मिलित माननीय सदस्यों की सभी याचिकायें प्रस्तुत की गईं मानी जायेंगी.
अध्यक्षीय घोषणा
भोजनावकाश न होने संबंधी
अध्यक्ष महोदय - आज भी भोजन अवकाश नहीं होगा.
भोजन की व्यवस्था सदन की लॉबी में की गई है.
माननीय सदस्यों से अनुरोध है कि सुविधानुसार भोजन ग्रहण करने का कष्ट करें.
श्री गोविंद सिंह राजपूत - अध्यक्ष महोदय, क्या आज लंच के साथ डिनर भी होगा ?
अध्यक्ष महोदय - आप चाहेंगे, तो और कुछ भी हो जायेगा, आप सामने बात कर लीजिये.
श्री हरिशंकर खटीक - अध्यक्ष महोदय, आज वाणिज्यिक कर मंत्री जी की तरफ से भोजन व्यवस्था है.
श्री बृजेन्द्र सिंह राठौर - अध्यक्ष महोदय, वाणिज्कि कर मंत्री को इतना कमजोर मत समझो.
आप आदेश तो करो.
परसों हो गई है.
जवाहरलाल नेहरू कृषि विश्वविद्यालय, जबलपुर के प्रबंध मण्डल हेतु
तीन सदस्यों का निर्वाचन.
निर्वाचन का कार्यक्रम
1.12 बजे वर्ष 2019-2020 की अनुदानों की मांगों पर मतदान . . . (क्रमश:).
अध्यक्ष महोदय -- आज कार्य सूची में उल्लिखित सभी विभागों की मांगों पर चर्चा पूर्ण की जानी है.
अत: दोनों पक्ष इस दृष्टि से सहमत सदस्यों के नाम चर्चा हेतु प्रस्तुत करें तथा माननीय सदस्य इसमें सहयोग प्रदान करेंगे.
(1) मांग संख्या 43 खेल और युवा कल्याण
मांग संख्या 44 उच्च शिक्षा
मांग संख्या- 43 - खेल और युवा कल्याण
क्रमांक
श्रीमती लीना संजय जैन 7
श्री यशपाल सिंह सिसौदिया 15
मांग संख्या - 44 - उच्च शिक्षा
क्रमांक
डॉ. सीतासरन शर्मा 8
श्रीमती लीना संजय जैन 11
श्री यशपाल सिंह सिसौदिया 20
उपस्थित सदस्यों के कटौती प्रस्तात प्रस्तुत हुए.
अब मांग और कटौती प्रस्ताव पर एक साथ चर्चा होगी.
श्री यशपाल सिंह सिसौदिया (मंदसौर) - अध्यक्ष महोदय, मैं मांग संख्या 43 और 44 का विरोध करता हूं और कटौती प्रस्तावों का जमकर समर्थन करता हूं.
विधान सभा के चुनाव में सड़कों, गलियों, मोहल्लों, नगरों, महानगरों में रंगीन-रंगीन पोस्टर लगे थे, वक्त है बदलाव का.
बदलाव का असर कहीं दिखे न दिखे, लेकिन तीसरी बार का विधायक होने के नाते मैं इस बजट सत्र में शासन के विभागों की ओर से विभागीय प्रशासकीय प्रतिवेदनों में एक बदलाव जरूर देखने को आया है.
कल मंत्री ओमकार सिंह जी, आज माननीय विद्वान मंत्री जितु पटवारी जी, जिनके प्रतिवेदन के मुख्य पृष्ठ पर . . .
अध्यक्ष महोदय - यशपाल जी, मेरा आप सभी से अनुरोध है कि आप वरिष्ठ, बहुत शानदार गेंदबाजी करने वालों से अनुरोध है कि जैसे अपन भाषण देते हैं, घड़ी सामने रख लेते हैं.
हमको टोकने की जरूरत न पड़े.
मेहरबानी करना.
श्री विश्वास सारंग - अध्यक्ष महोदय, आज गेंदबाजी के साथ बल्लेबाजी करना चाह रहे हैं.
1.14 बजे { उपाध्यक्ष महोदया (सुश्री हिना लिखीराम कावरे) पीठासीन हुईं.}
श्री यशपाल सिंह सिसौदिया - उपाध्यक्ष महोदया, मुख्य पृष्ठ पर भी और अंतिम पृष्ठों पर भी अपनी ब्रांडिंग करने के लिये सम्मानित मंत्रियों ने मुख्यमंत्री जी का फोटो बीच में, पीछे, लेकिन खुद का फोटो आगे-आगे.
श्री गोविंद सिंह राजपूत - उपाध्यक्ष जी, क्षमा चाहता हूं, ब्रांडिंग में आप लोग तो बहुत माहिर हो.
अभी हम लोग सीख रहे हैं.
श्री यशपाल सिंह सिसौदिया - उपाध्यक्ष महोदया, केले की ब्रांडिंग, सेव की ब्रांडिंग, दूध उत्पादकों की ब्रांडिंग आदि-आदि ब्रांडिंग.
लेकिन मैं भी दो बार से विधायक हूं.
मैंने कभी प्रशासकीय प्रतिवेदनों पर मंत्रियों के फोटो मुख्य पृष्ठों पर नहीं देखे हैं.
यह है वक्त बदलाव का.
श्री विश्वास सारंग - उपाध्यक्ष महोदया, और इनमें मुख्यमंत्री के फोटो नहीं हैं, केवल मंत्री जी का फोटो है.
श्री यशपाल सिंह सिसौदिया - उपाध्यक्ष जी, मैं उन मंत्रियों का अभिनंदन करता हूं जिन्होंने प्रथम और अंतिम पृष्ठों पर अपना फोटो दे दिया, लेकिन उन मंत्रियों का भी मैं आभार व्यक्त करना चाहता हूं, धन्यवाद देना चाहता हूं जो नहीं दे सके या नहीं दे पाये या उनकी मानसिकता नहीं देने की है.
उपाध्यक्ष महोदया, सरकार के आर्थिक सर्वेक्षण को लेकर के हमारी आलोचना की गई.
यह तो पूर्ववती सरकार का है आर्थिक सर्वेक्षण यह आप जानें, आपका काम जाने, लेकिन आदरणीय शर्मा जी आप तो वरिष्ठ हैं.
यह प्रतिवेदन भी किसके हैं?
प्रशासकीय प्रतिवेदन भी, अगर आप देखेंगे तो पिछली सरकार की जो हेड्स थे, पिछली सरकार की जो कार्य योजना थी, इसको तो आदरणीय नेता प्रतिपक्ष जी, स्वीकारोक्ति दी जा रही हैं.
लेकिन मीठा मीठा गप्प और कड़वा कड़वा थू, तो यह इस प्रकार से आखिर हो क्या रहा है?
उपाध्यक्ष महोदया, जो प्रशासकीय प्रतिवेदन प्रस्तुत हुए हैं, इसमें मुझे बहुत अच्छा लगता अगर 6-7 महीने में सरकार ने जो काम किए हैं, 2-4 उनकी भी कहीं पृष्ठों पर उपस्थिति हो जाती या जो वचन पत्र में काम कर दिए गए हैं, उनका भी इन प्रतिवेदनों में कहीं न कहीं एक दो पेज में कहीं उल्लेख हो जाता.
सारे ही विभागों का मामला है, किसी एक विभाग का मामला थोड़े ही है.
माननीय उपाध्यक्ष महोदया, मैं माननीय मंत्री जी का इस ओर ध्यानाकर्षित करूँगा कि आप तो इन्दौर क्षेत्र के ही हैं, आपकी जन्म भूमि है, आपकी कर्मभूमि है, आप बड़े लोकप्रिय हैं, उपाध्यक्ष महोदया, मांग संख्या 44 में विभाग की डिमांड 1561, अगर आप इसको देखेंगे तो माननीय मंत्री जी, इन्दौर विश्वविद्यालय की ग्राण्ट घटा दी गई है.
मध्यप्रदेश विधान सभा की कार्यवाही
(अधिकृत विवरण)
__________________________________________________________
पंचदश विधान सभा तृतीय सत्र
जुलाई, 2019 सत्र
सोमवार, दिनांक 22 जुलाई, 2019
(31 आषाढ़, शक संवत् 1941)
[खण्ड- 3 ] [अंक-11]
__________________________________________________________
मध्यप्रदेश विधान सभा
सोमवार, दिनांक 22 जुलाई, 2019
(31 आषाढ़, शक संवत् 1941)
विधान सभा पूर्वाह्न 11.04 बजे समवेत हुई.
{अध्यक्ष महोदय (श्री नर्मदा प्रसाद प्रजापति (एन. पी. )) पीठासीन हुए.}
निधन उल्लेख
(1) श्रीमती शीला दीक्षित, दिल्ली की भूतपूर्व मुख्यमंत्री तथा
(2) श्री नेमीचंद जैन, भूतपूर्व सदस्य विधान सभा.
मुख्यमंत्री (श्री कमलनाथ)--माननीय अध्यक्ष जी, पूर्व मुख्यमंत्री श्रीमती शीला दीक्षित जी की बहुत सारी यादें हैं, वे आज मेरे सामने आती हैं.
जब मैं युवक कांग्रेस का सदस्य था और पहली दफा संसद में चुना गया था उस समय से मेरा उनसे संबंध था.
अपने देश की राजनीति में, मुझे ख्याल नहीं है, पर मैं सोचता हूं कि बहुत कम व्यक्ति ऐसे होंगे या कोई नहीं होगा.
जो केन्द्र में मंत्री भी रहा हो, राज्यपाल भी रहा हो और इतने वर्ष मुख्यमंत्री भी रहा हो.
वे केवल राजनीतिक व्यक्ति
ही नहीं थीं बल्कि एक समाज सेविका भी थीं.
उनका स्वभाव, उनका नजरिया, आज सबूत हमारे सामने है.
एक नई-दिल्ली का है.
दिल्ली 20 साल पहले क्या था और आज क्या है ?
आज मेट्रो की बात हो, आज दिल्ली के फ्लाई-ओव्हर की बात हो, यह सब शीला जी का एक नक्शा था.
उन्होंने जो दिल्ली के लिये नक्शा बनाया था.
जब वह प्रधानमंत्री कार्यालय में मंत्री थीं.
लगभग हर विभाग से वह डील करती थीं.
उस समय भी ऐसे प्रधानमंत्री कार्यालय की मंत्री, जिनके सब सांसद कुल-मिलाकर 414 लोकसभा में थे, सब उनसे खुश, यह था उनका स्वभाव.
मेरे कार्यकाल में जब मैं परिवहन मंत्री बना, वे आकर न केवल अपने विचार ही रखती थीं बल्कि वह इस प्रकार से अपनी बात रखती थीं कि वे कुछ न कुछ हमेशा ले ही जाती थीं.
उसके बाद जब मैं शहरी विकास मंत्री था तब मेट्रो की बात आयी, फेस-2 तथा फेस-3 की बात आयी और दिल्ली का मेट्रो अपने देश के लिये एक उदाहरण बना.
बाकी राज्यों में भी आज हम भी यह प्रयास कर रहे हैं कि दिल्ली की नकल का हम यहां पर मेट्रो बनायें.
यह उनका नेतृत्व था जिससे आज दिल्ली की पहचान बनी.
दिल्ली पर आज हमें गर्व है.
20-30 साल का दिल्ली पहले कुछ और था, यह उनका दृष्टिकोण था.
उन्होंने अपने समाज सेवा के जीवन में और राजनीतिक जीवन में पता नहीं कितनों से मधुर संबंध बनाये होंगे.
मैं 2001 में जब कांग्रेस का महामंत्री था तब दिल्ली का प्रभार मेरे पास था तो लगभग रोज ही कुछ न कुछ चर्चाएं हमारी होती थीं, आप जानते ही हैं कि दिल्ली तो एक बड़ा सेन्सेटिव राज्य है.
कुछ विवाद भी होता था, पर ऐसे मधुर संबंध थे कि शीला जी से कोई नाराज नहीं हो सकता था.
आज शीला दीक्षित जी नहीं रहीं.
यह केवल एक पार्टी का प्रश्न नहीं है.
यह प्रश्न आज दिल्ली के आगे आने वाली पीढ़ियों का भी प्रश्न है कि किस प्रकार का दिल्ली उन्होंने सौंपा है, किस प्रकार की पटरी पर वह दिल्ली को छोड़कर के गयी हैं.
मैं उनके प्रति श्रद्धांजलि अर्पित करता हूं तथा उनके परिवार के प्रति संवेदना प्रकट करता हूं.
श्री नेमीचंद जैन जी, भी एक सक्रिय समाज सेवक थे, वे विधानसभा में रहे.
मेरा सौभाग्य नहीं था, उस समय विधानसभा में मेरा कोई सम्पर्क नहीं था, पर उनके परिवार के प्रति मैं श्रद्धांजलि अर्पित करता हूं.
नेता प्रतिपक्ष(श्री गोपाल भार्गव) - माननीय अध्यक्ष जी, आज शीला दीक्षित जी हमारे सबके बीच में नहीं रहीं, जैसे कि मुख्यमंत्री जी ने कहा.
यह बात सही है कि ऐसे बहुत कम व्यक्तित्व और व्यक्ति होते हैं, जो अपने दीर्घकालिक राजनीतिक जीवन में विभिन्न पदों पर रहते हुए भी अपनी क्षमता, अपनी बुद्धिमत्ता, अपने चातुर्य के साथ में इतिहास पुरूष बन जाते हैं, इतिहास में नाम लिखवाते हैं.
शीला जी पंजाब में जन्मी, उत्तरप्रदेश में उनका ससुराल था, हमारे जो कांग्रेस वरिष्ठ नेता थे, उमाशंकर दीक्षित, उनके परिवार में विवाह के बाद दिल्ली में उन्होंने राजनीति की.
अध्यक्ष जी ऐसे बहुत कम व्यक्तित्व होते हैं जो तीन-तीन राज्यों से संबंधित हो.
यह बात जो अभी माननीय मुख्यमंत्री जी ने कही है.
यह बात सही है कि दिल्ली के आधुनिकीकरण करने एवं उसको व्यवस्थित करने में और भी कार्य जैसे कॉमनवेल्थ गेम जैसे आयोजन करने में उनका बहुत बड़ा योगदान रहा.
वे बुद्धिमान तो थीं हीं, लेकिन दृष्टिवान भी थीं.
देश की राजधानी कैसे बने, उसमें बेहतरी कैसे आये, और दुनिया के लोग जब देश की राजधानी में आए तो उनको लगे कि हिन्दुस्तान ने काफी प्रगति की, तरक्की की, आगे बढ़ा है, क्योंकि राजधानी ही सबसे बड़ा दर्पण होती है देश को आंकने का, देखने का.
शीला जी ने अपनी पूरी बुद्धिमत्ता और विजन के साथ में दिल्ली को बहुत बेहतर बनाया.
एक बहुत अच्छे और श्रेष्ठ परिवार से वे आईं थीं.
आज वे हमारे बीच में नहीं रहीं, बड़ी रिक्तता हुई और मैं तो यह मानकर चलता हूं कि जब से वह दिल्ली की मुख्यमंत्री नहीं रहीं, उसके बाद से दिल्ली की राजनीति में काफी राजनीतिक रिक्तता आई और जो लोग अभी उस रिक्तता को भर रहे हैं, वे महसूस कर रहे हैं कि शीला जी की शख्सियत क्या थी.
अध्यक्ष जी, मैं उनके लिए अपनी श्रद्धांजलि अर्पित करता हूं.
अध्यक्ष जी, नेमीचंद जी नौवीं और दसवीं विधानसभा में मेरे साथ सदस्य रहे, बहुत ही लगनशील एवं कर्तव्यनिष्ठ व्यक्ति थे, उसके बाद में वे जिला सहकारी बैंक के अध्यक्ष भी बने.
मेरे पास में जब कॉ-ऑपरेटिव विभाग का प्रभार था, उस समय वे मेरे पास आते थे और सहकारिता के क्षेत्र में समय समय पर बेहतर क्या हो सकता है, इसकी चर्चा करते थे.
वे मीसा में भी रहे, आपातकाल में जेल में रहे, लेकिन वह अपने विचाराधारा से डिगे नहीं, वे हमारे श्रद्धा के पात्र थे.
आज दोनों व्यक्तित्वों के लिए, व्यक्तियों के लिए, शीला जी को और नेमीचंद जी को मैं अपनी और अपने दल की ओर से विनम्र श्रद्धांजलि अर्पित करता हूं, उनके परिवार के लिए, शीला जी के सुपुत्र हैं, उनके लिए और नेमीचंद जी के परिवार को भगवान इस गहन दु:ख को सहन करने की शक्ति दे.
यही प्रभु से प्रार्थना है, ओम शांति.
अध्यक्ष महोदय - मैं सदन की ओर से शोकाकुल परिवारों के प्रति संवेदना प्रकट करता हूं.
अब सदन दो मिनट मौन खड़े होकर दिवंगतों के प्रति श्रृद्धांजलि अर्पित करेगा.
(सदन द्वारा दो मिनट मौन खड़े रहकर दिवंगतों के प्रति श्रद्धांजलि अर्पित की गई.)
अध्यक्ष महोदय - दिवंगतों के सम्मान में सदन की कार्यवाही मंगलवार, दिनांक 23 जुलाई, 2019 को प्रात: 11.00 बजे तक के लिये स्थगित.
पूर्वान्ह्न 11.15 बजे विधानसभा की कार्यवाही मंगलवार, दिनांक 23 जुलाई, 2019 ( श्रावण 1, शक संवत् 1941 ) के पूर्वाह्न 11.00 बजे तक के लिये स्थगित की गई.
भोपाल : अवधेश प्रताप सिंह
दिनांक- 22 जुलाई, 2019 प्रमुख सचिव
मध्यप्रदेश विधान सभा
मध्यप्रदेश विधान सभा की कार्यवाही
(अधिकृत विवरण)
__________________________________________________________
पंचदश विधान सभा तृतीय सत्र
जुलाई, 2019 सत्र
मंगलवार, दिनांक 23 जुलाई, 2019
(1 श्रावण, शक संवत् 1941 )
[खण्ड- 3 ] [अंक- 12 ]
__________________________________________________________
मध्यप्रदेश विधान सभा
मंगलवार, दिनांक 23 जुलाई, 2019
(1 श्रावण, शक संवत् 1941 )
विधान सभा पूर्वाह्न 11.05 बजे समवेत हुई.
{अध्यक्ष महोदय (श्री नर्मदा प्रसाद प्रजापति (एन. पी. ) पीठासीन हुए.}
बधाई
चन्द्रयान-2 की सफलता में योगदान पर सदन द्वारा बधाई
अध्यक्ष महोदय - चन्द्रयान-2 की सफलता में वैज्ञानिकों ने देश का नाम विश्व में गौरवान्वित किया है.
मध्यप्रदेश के शहर मंदसौर के श्री हिमांशु शुक्ला, कटनी की मेघा भट्ट ने टीम बूस्टर तैयार करने में वैज्ञानिकों की भूमिका में द्वारा महती योगदान दिया है.
(मेजों की थपथपाहट) इससे मध्यप्रदेश गौरवान्वित हुआ है एवं दोनों होनहारों को समूचा सदन, मध्यप्रदेश की ओर से बधाई देता है और उनके उज्ज्वल भविष्य की कामना करता है.
मुख्यमंत्री (श्री कमलनाथ) - माननीय अध्यक्ष महोदय, मैं भी इस बधाई से जुड़ना चाहता हूँ, जब भी इस प्रकार की सफलता की बात हुई, कुर्बानी या शहीदों की बात हुई, मध्यप्रदेश का नाम आवश्यक रूप से आता है.
यह बड़ी खुशी की बात है कि हमारे मध्यप्रदेश के हिमांशु शुक्ला जो मंदसौर के हैं, मेघा भट्टा कटनी से हैं, वे इस प्रयास से जुड़े रहे, इन्होंने बूस्टर बनाया और इनके योगदान से हमारा चन्द्रयान-2 सफल रहा.
मुझे कोई शक नहीं है कि यह विश्व में सफलता का उदाहरण बनेगा.
डॉ. नरोत्तम मिश्र (दतिया) - अध्यक्ष महोदय, पड़ोसी देश झण्डे पर चांद बनाता रहा और भारत ने चांद पर झण्डा फहरा दिया.
(मेजों की थपथपाहट) 'चांद का सफर" और सूरज पर नजर', यह इस देश की विशेषता है.
चन्द्रमा के दक्षिण में हमारा यान उतरने वाला है, आज तक विश्व का कोई भी देश इस स्थान पर नहीं पहुँचा है, जहां भारत पहुँचने वाला है.
यह सफर 48 दिन का है, जैसा मेरी जानकारी में आया है.
अध्यक्ष जी, यह बहुत प्रसन्नता का क्षण है, गौरवान्वित होने का क्षण है.
माननीय प्रधानमंत्री श्री मोदी जी को बहुत बधाई, देश की जनता को बधाई, शुक्ला जी को बधाई, भट्ट जी को बधाई, बहुत-बहुत धन्यवाद.
भोपाल गैस त्रासदी राहत एवं पुनर्वास (श्री आरिफ अकील) - हर बात में मोदी को बधाई, उन्होंने क्या किया ?
डॉ. नरोत्तम मिश्र - आपकी समझ में आ ही नहीं रहा है, कुछ चीजें आपके ऊपर से निकल जाती हैं, लपककर पकड़नी पड़ेंगी इसीलिए तो मैंने कहा कि वह झण्डे पर चांद बनाता रहा और हमने चांद पर झण्डा पहरा दिया.
(हंसी)
श्री आरिफ अकील - आपको सिर्फ मोदी ही दिखते हैं, इसके अलावा आगे नहीं दिखता.
डॉ. नरोत्तम मिश्र - अच्छा, मुझे एक चीज बताओ.
दिखते हम दोनों को मोदी ही हैं.
(हंसी)
श्री आरिफ अकील - लेकिन हमें नहीं दिखते.
अध्यक्ष महोदय - मुझे एक चीज बता दो.
ये दोनों चांद क्यों टकरा रहे हैं ?
लोक निर्माण मंत्री (श्री सज्जन सिंह वर्मा) - माननीय अध्यक्ष महोदय, इनकी नजर चांद और सूरज पर है.
हमारी नजर तो मंगल पर है, इनका भी मंगल हो.
डॉ. नरोत्तम मिश्र - अध्यक्ष जी, ये मंगल पर नजर रखने वाले इस बात की सोच रहे हैं कि मंगल पर कैसे जाएं ?
गरीब के घर में मंगल हो, इसकी नहीं सोचते.
श्री सज्जन सिंह वर्मा - माननीय अध्यक्ष महोदय, इसका सरल सा जवाब है.
जब मंगलयान छोड़ा गया था, तब माननीय नरेन्द्र मोदी जी को प्रधानमंत्री बने हुए केवल 2 महीने हुए थे.
10 वर्षों की मेहनत मनमोहन सिंह की सरकार और वैज्ञानिकों की थी.
प्रधानमंत्री मोदी जी को केवल 2 माह हुए थे, उस समय बड़ी वाहवाही लूट रहे थे, उस समय किसी गरीब की याद नहीं आई कि मंगलयान नरेन्द्र मोदी ने . . . . .
अध्यक्ष महोदय - धन्यवाद.
श्री यशपाल सिंह सिसौदिया (मंदसौर) - माननीय अध्यक्ष महोदय, जैसा गर्व का विषय है, गौरव का विषय है.
जैसा आपने प्रारंभ से ही आसंदी से जिस प्रकार से देश के वैज्ञानिकों का मान-सम्मान बढ़ाया और गर्व की अनुभूति आपको, हमको सदन में हुई है, मेरा भी गर्व और अधिक बढ़ रहा है.
भगवान पशुपतिनाथ महादेव की नगरी मंदसौर के श्री हिमांशु शुक्ला जो बूस्टर को तैयार करने वाली टीम में सम्मिलित थे.
माननीय अध्यक्ष महोदय, मैं जब नौवीं, दसवीं और ग्यारहवीं पढ़ता था, तब इनके दादा श्री पुरूषोत्तम शुक्ला जी मेरे खेल गुरू थे, वह उस समय मेरे पी. टी. आई. थे और इनके पिता श्री चंद्रशेखर जी शुक्ला मध्यप्रदेश राज्य परिवहन निगम रोडवेज में एक साधारण से कर्मचारी थे.
वैज्ञानिक के पिता इन दिनों रतलाम में वकालत कर रहे हैं और बहुत नीचे से उठते-उठते उनके बेटे और मेरे खेल के गुरू के पौत्र ने जो उपलब्धि हासिल की है, उससे मेरा शहर, मैं स्वयं, आप सब और पूरे देशवासी गर्व की अनुभूति कर रहे हैं.
मैं आप सबको एक सुझाव देना चाहता हूं कि ऐसी बड़ी उपलब्धियों में अगर हमारी विधानसभा और माननीय अध्यक्ष महोदय आप कोई निर्देश जारी करें कि विधानसभा के किसी भी सत्र में हम ऐसे वैज्ञानिकों का मानसरोवर ऑडिटोरियम में सम्मान करें, अभिनंदन करें और स्वागत करें, तो बहुत अच्छा होगा, धन्यवाद (मेजों की थपथपाहट)
श्री विश्वास सारंग (नरेला) -- माननीय अध्यक्ष महोदय, बहुत खुशी की बात है कि आज हम सभी इस बात को लेकर अभिभूत हैं कि आज इस क्षेत्र में हिंदुस्तान दुनिया के चौथे नंबर के राष्ट्र में पहुंचा है और हमारी चंद्रमा पर पहुंच बनी हैं.
मैं सभी वैज्ञानिकों को देश की जनता को केंद्र सरकार को और श्री नरेन्द्र मोदी जी को बहुत -बहुत बधाई देता हूं कि उनका यह नारा जय किसान, जय जवान, जय विज्ञान और जय अनुसंधान इसको परिपूर्ण करते हुये हमारे वैज्ञानिकों ने बड़ी उपलब्धि हासिल की है,इसमें मध्यप्रदेश का बड़ा योगदान है और इस सबको लेकर हम बहुत अभिभूत हैं, धन्यवाद.
श्री संजय सत्येन्द्र पाठक(विजयराघवगढ़) -- माननीय अध्यक्ष महोदय, चंद्रयान-2 की सफलता में जहां पूरे विश्व में भारत गौरवान्वित हुआ है, वहीं मैं अपने इसरो के सभी वैज्ञानिकों को बधाई देता हूं.
मध्यप्रदेश भी बहुत गौरवान्वित हुआ है क्योंकि इस सफलता में मध्यप्रदेश के दो वैज्ञानिक थे और मेरे लिये यह और भी गौरव की बात है कि हमारे कटनी जिले की मेरी विधानसभा कैमोर की ए. सी. सी. के कर्मचारी की बिटिया मेज्ञा इस अभियान में उसकी भी सहभागिता रही है.
इसलिये मेरे लिये भी यह गौरव का क्ष्ाण हैं कि मैं ऐसे विधानसभा से प्रतिनिधित्व करता हूं, जहां से एक बिटिया ने निकलकर पूरे विश्व में भारत और मध्यप्रदेश का नाम गौरवान्वित किया है.
मैं एक बार फिर से भारत के प्रत्येक नागरिक को इस गौरवपूर्ण क्षण के लिये बधाई देता हूं, वैज्ञानिकों को बधाई देता हूं और बिटिया मेघा को बधाई देता हूं.
श्री लक्ष्मण सिंह (चाचौड़ा) -- माननीय अध्यक्ष महोदय, आज के दिन हम अगर पंडित नेहरू को याद करें तो और अच्छा होगा (मेजों की थपथपाहट) क्योंकि इसरो का गठन अगर पंडित नेहरू नहीं करते तो न मंगल यान जाता, न ही चंद्रयान जाता.
मैं सभी को बधाई देता हूं और साथ में यह चाहता हूं कि पंडित नेहरू जी को भी हम स्मरण करें, धन्यवाद.
श्री अजय विश्नोई (पाटन) -- माननीय अध्यक्ष महोदय, यह इसरो जैसे कुछ ऐसे काम हुये हैं, जिसमें वास्तव में देश के हर उस नेतृत्व को बधाई देना चाहिये और स्मरण करना चाहिये, जिनके नेतृत्व में इसकी शुरूआत हुई और आज हम इस लक्ष्य तक पहुंचे हैं.
इसमें दलगत और राजनीतिक रूप से नाम लेना उचित नहीं है, इसके लिये पंडित नेहरू जी को बधाई देना चाहिये, उसके बाद के प्रधानमंत्रियों को भी बधाई देना चाहिये. डॉ. मनमोहन सिंह को बधाई देना चाहिये और श्री नरेन्द्र मोदी जी जो आज इसका नेतृत्व कर रहे हैं, उनको भी बधाई देना चाहिये.
हम इसके साथ-साथ श्री अटल बिहारी वाजपेयी को भी नहीं भूल सकते हैं, जो पोखरण विस्फोट में अग्रिम रूप से आगे आये थे और देश को मजबूत करने का काम किया था, इसलिये इसरो के इस काम के लिये दलगत राजनीति से ऊपर उभरकर पूरे सदन की बधाई है, धन्यवाद.
श्री लक्ष्मण सिंह -- मैं आपसे सहमत हूं.
श्री हरदीप सिंह डंग (सुवासरा) -- माननीय अध्यक्ष महोदय, चूंकि मंदसौर जिले का मामला है, इसलिये मैं भी कुछ बोल देता हूं कि 'चांद सी मेहबूबा हो मेरी, कब ऐसा मैंने सोचा था' बिल्कुल ऐसा का ऐसा ही आज जो मंदसौर जिले के हिमांशु जी ने और मेघा जी ने जो करके दिखाया है, उससे मंदसौर जिले सहित पूरे मध्यप्रदेश मैं जो गौरव बढ़ा है, उसके लिये मैं अपनी विधानसभा और पूरे क्षेत्र की तरफ से बधाई देता हूं और बहुत-बहुत शुभकामनाएं और बधाई, धन्यवाद.
अध्यक्ष महोदय -- (श्री यशपाल सिंह सिसौदिया जी द्वारा अपने आसन पर बैठे-बैठे मेहबूबा शब्द को विलोपित किये जाने का बोलने पर और इसी बात के समर्थन में डॉ. नरोत्तम मिश्र जी के अपने आसन पर खड़े होने पर) अभी आप ठीक कर देना, आप रूक जाईये, अभी इनको बोल लेने दीजिये, उसके बाद फिर आप जरा ठीक कर देना.
डॉ. नरोत्तम मिश्र जी आप ठीक कर देना.
संस्कृति एवं चिकित्सा शिक्षा मंत्री (डॉ. विजयलक्ष्मी साधौ) -- माननीय अध्यक्ष महोदय, हमारे प्रदेश के युवाओं की भागीदारी हम सबके लिये बहुत अनुकरणीय हैं.
मेघा भट्ट और हिमांशु शुक्ला, मेघा भट्ट अगर यहां है तो मेरा बोलना उचित होता है.
कहा जाता है कि 'यत्र नार्यस्तु पूज्यन्ते रमन्ते तत्र देवता:' और इसके साथ-साथ यह भी कहा जा रहा है कि 'ढोल, गंवार,शूद्र, पशु, नारी सकल ताड़ना के अधिकारी' इन परिस्थितियों में महिलाओं के लिये जो फील्ड वर्जित थी और जो फील्ड उनकी पहुंच से बाहर कही जाती थीं, वहां पर भी अपनी उपस्थिति दर्ज कराना और देश को ही नहीं विश्व में अपनी पहचान बनाना, यह बहुत ही अनुकरणीय है (मेजों की थपथपाहट) मैं इस सदन के माध्यम से दोनों को बहुत-बहुत धन्यवाद देती हूं और उन्होंने हमारे प्रदेश का नाम बढ़ाया है, इसलिये बहुत-बहुत धन्यवाद.
अध्यक्ष महोदय-- आप कोई संशोधन ला रहे थे.
डॉ. नरोत्तम मिश्र-- माननीय अध्यक्ष महोदय, उसमें महबूबा शब्द आया है, वह बिटिया है मेरे ख्याल से उसको हटा देते.
अध्यक्ष महोदय-- क्या आया है.
डॉ. नरोत्तम मिश्र-- चांद सी महबूबा हो, भाई ने कहा था न तो महबूबा शब्द हटा देते.
उसमें वह शब्द कहीं आना नहीं चाहिये.
श्री हरदीप सिंह डंग-- माननीय अध्यक्ष महोदय. .
अध्यक्ष महोदय-- हरदीप जी बैठ जाइये, क्यों फंस रहे हो, जिस शब्द का यह उल्लेख कर रहे हैं उसमें आप लोग मत फसिये.
नेता प्रतिपक्ष (श्री गोपाल भार्गव)-- अध्यक्ष जी, हम सभी और पूरा देश गौरवांवित है.
आज हमारे देश के दो वैज्ञानिक जिनमें हिमांशु शुक्ला जी है, मेघा भट्ट जी हैं, ये चंद्रमा पर उतरेंगे, आज से प्रक्षेपण हुआ है.
अध्यक्ष महोदय, यह बात सही है कि पहले चंद्रमा के बारे में हम लोगों की कल्पनायें होती थीं, अनेकों कथानक, अनेकों साहित्य, अनेकों गीत, अनेकों कवितायें चंद्रमा के ऊपर लिखी गईं.
फिल्मों में भी जब हम देखते हैं, कई गाने बड़े प्रसिद्ध होते थे, बच्चों के लिये खास तौर से चंदा मामा शब्द,
'चंदा मामा से प्यारा मेरा मामा,
जग की आंखों का तारा मेरा मामा'
जैसा कि सरदार जी कह रहे थे मैं थोड़े परिष्कृत रूप में कहूंगा-
'चलो दिलदार चलें, चांद के पार चलें, हम हैं तैयार चलें'
अध्यक्ष महोदय, वह तैयारी आज पूरी हो गई.
कभी हम सबके लिये जो कल्पना की बातें होती थीं, वह साकार होने जा रही हैं.
मैं उन तमाम वैज्ञानिकों के लिये, हमारे देश के नेतृत्वकर्ता उन शख्सियतों के लिये, चाहे नेहरू जी हों, अटल जी हैं, हमारे मोदी जी हैं, सभी के लिये मैं धन्यवाद देता हूं.
सभी का समान योगदान है.
बजट में यदि राशि का प्रावधान नहीं करते, ठीक है कोई शोध शुरू हुआ था, कोई कार्यक्रम शुरू हुआ था और उसकी उपेक्षा करके उसको रोक देते तो आज यह स्थिति नहीं आ पाती और इस कारण से मैं सभी लोगों के लिये बहुत-बहुत धन्यवाद देता हूं.
हमारे जो भी राष्ट्रीय नेतृत्व के पुरोधा रहे हैं, हम सबके लिये गर्व और गौरव की बात है.
हम जब अपने पड़ोसी देशों के लिये देखते हैं कि वह कितने पिछड़ रहे हैं, दुनिया में उनका सम्मान कम हो रहा है, लेकिन हमारा सम्मान निरंतर बढ़ रहा है और सम्मान उनका नहीं बढ़ रहा है, सम्मान पूरे देश का बढ़ रहा है, देशवासियों का भी बढ़ रहा है, तो भारत के लिये जो सम्मान इस प्रक्षेपण के माध्यम से मिला है, निश्चित रूप से दुनिया में हमारे देश के लिये, प्रत्येक नागरिक का गर्व से सिर ऊंचा हुआ है.
मैं सभी को धन्यवाद देता हूं और उसकी सफलता की भी कामना करता हूं.
11.18 बजे तारांकित प्रश्नों के मौखिक उत्तर
जिला सह.
बैंक मंदसौर में वेयरहाउस ऋण वितरण की जाँच
[सहकारिता]
1. ( *क्र.3138 ) श्री राम दांगोरे : क्या सामान्य प्रशासन मंत्री महोदय यह बताने की कृपा करेंगे कि (क) क्या जिला सहकारी बैंक मंदसौर में अनूप कुमार जैन एम. डी. की पदस्थापना के समय वेयरहाउस ऋण वितरण में 15 करोड़ रूपये की अनियमितता हुई थी जिसमें अनूप कुमार जैन एवं बैंक के 40-50 कर्मचारियों को सहकारिता विभाग एवं नाबार्ड द्वारा जाँच में दोषी पाया गया था?
जाँच के आधार पर क्या मंदसौर एवं नीमच में अनूप कुमार जैन एम. डी. एवं बैंक के कर्मचारियों को सजा हुई?
अध्यक्ष महोदय - यह कुछ नहीं लिखा जाएगा.
श्रीमती रामबाई गोविन्द सिंह. .
(4) सहायक संचालक मत्स्योद्योग द्वारा अनियमितता किया जाना
श्रीमती रामबाई गोविन्द सिंह (पथरिया) - अध्यक्ष महोदय,
मत्स्य विकास मंत्री (श्री लाखन सिंह यादव) - अध्यक्ष महोदय,
श्रीमती रामबाई गोविन्द सिंह -- अध्यक्ष महोदय, हमारे पास यह पूरी फाइल है, इसके पहले अधिकारियों ने जांच भी की है उसमें वह दोष सिद्ध भी हुआ है, हमने मंत्री जी को यह फाइल भी दिखायी थी.
उनको भी मालूम है कि वह दोष सिद्ध हुआ हैं.
इसलिए हमारा निवेदन है कि उस पर एफआईआर दर्ज करवाई जाय और उनसे वसूली की जाय.
उऩ्होंने अपने पति के लिए लाभ दिया है जो सरकारी कर्मचारी हैं, अपने पिता के लिए लाभ दिया है, यह पूरी फाइल में पूरी जांच है, मेरे पास में प्रमाण हैं.
श्री लाखन सिंह यादव -- अध्यक्ष महोदय जैसा कि माननीय सदस्या ने जो बात कही है कि अनेकों उनकी शिकायतें हैं, लेकिन हमारे पास में 4 शिकायतें हैं और चारों शिकायतों में जांच के बाद में जो प्रतिवेदन आया है, वह हमने जो शिकायतकर्ता थे उऩको उपलब्ध करा दिया है, और माननीय सदस्या जिस बात को कह रही हैं कि मुझे वह फाइल दिखायी थी, फाइल दिखायी लेकिन हमारे पास में विधिवत जो कागजात आये हैं, उसके हिसाब से एक और शिकायत की जांच चल रही है यदि वह उसमें दोषी पाये जायेंगे तो निश्चित रूप से उनके खिलाफ कार्यवाही करेंगे.
श्रीमती रामबाई गोविन्द सिंह -- अध्यक्ष महोदय मुझे इसकी समय सीमा चाहिए क्योंकि मेरे पास में पूरे प्रमाण हैं, बल्कि जिन अधिकारियों ने इनकी जांच की है उनको भी सजा मिलना चाहिए क्योंकि जांच करने के बाद में कोई कार्यवाही नहीं की गई है तो उनको भी सजा मिलना चाहिए और मुझे समय सीमा बतायें, उनके खिलाफ में एफआईआर दर्ज होना चाहिए उनसे पैसे वसूल होना चाहिए.
श्री लाखन सिंह यादव -- अध्यक्ष महोदय मैंने पूर्व में कहा है कि उनकी जांच चल रही है जांच का जैसे ही प्रतिवेदन आयेगा,निश्चित तौर पर उनके खिलाफ में कार्यवाही करेंगे.
श्रीमती रामबाई गोविन्द सिंह -- समय सीमा बतायें.
श्री लाखन सिंह यादव -- जल्दी करा देंगे.
श्रीमती रामबाई गोविन्द सिंह -- नहीं, जल्दी कोई समय नहीं होता है.
श्री लाखन सिंह यादव -- माननीय अध्यक्ष महोदय मैं शीघ्र जांच करवाकर जो भी निर्णय आयेगा उस हिसाब से कार्यवाही करेंगे.
अध्यक्ष महोदय --( श्रीमती रामबाई के लगातार बोलते रहने पर ) आप बैठ जाओ आपकी तरफ से मैं प्रश्न कर लेता हूं.
मंत्री जी इसमे से दो प्रश्न निकल रहे हैं.
विधायक का कहना है कि जो अधिकारी जांच कर रहे हैं.
वह भी गलत जांच कर रहे हैं, कहीं न कहीं कोर्ट में संरक्षण प्राप्त करके ऐसा तो नहीं है कि जो घपला हुआ है उसको बचाया तो नहीं जायेगा, माननीय सदस्या जो फाइल आप रखे हैं वह फाइल आप पटल पर रख दीजिये उसको भी दायरे में लिया जाय और जो अधिकारी अभी जांच कर रहेहैं उनको छोड़कर नये अधिकारी नियुक्त करियेगा, और यह जांच दो माह में करवाकर दीजियेगा.
श्री लाखन सिंह यादव -- अध्यक्ष महोदय आसंदी का जो आदेश होगा उसका पालन करेंगे, वैसे जांच जारी है लेकिन आपने निर्देशित कर दिया है तो दो माह में हम जांच करा लेंगे.
याचिकाओं की प्रस्तुति
अध्यक्ष महोदय -- आज की कार्य सूची में सम्मिलित सभी माननीय सदस्यों की 58 याचिकाएँ प्रस्तुत की हुई मानी जायेंगी.
सदस्यों का निर्वाचन
राजमाता विजयाराजे सिंधिया कृषि विश्विद्यालय, ग्वालियक के प्रबंध मण्डल हेतु
तीन सदस्यों का निर्वाचन
किसान कल्याण तथा कृषि विकास मंत्री ( श्री सचिन सुभाष यादव )--अध्यक्ष महोदय मैं प्रस्ताव करता हूं कि --
यह सभा उस रीति से जैसी अध्यक्ष महोदय निर्दिष्ट करें, राजमाता विजयाराजे सिंधिया कृषि विश्वविद्यालय अधिनियम, 2009(क्रमांक 4 सन् 2009) की धारा 27 की उपधारा (2) के पद (नौ) की अपेक्षानुसार राजमाता विजयाराजे सिंधिया कृषि विश्वविद्यालय, ग्वालियर के प्रबंध मंडल के लिए राज्य विधान सभा के सदस्यों में से तीन सदस्यों के निर्वाचन के लिए अग्रसर हो.
अध्यक्ष महोदय -- प्रस्ताव प्रस्तुत हुआ.
प्रश्न यह है कि --
यह सभा उस रीति से जैसी अध्यक्ष महोदय निर्दिष्ट करें, राजमाता विजयाराजे सिंधिया कृषि विश्वविद्यालय अधिनियम, 2009(क्रमांक 4 सन् 2009) की धारा 27 की उपधारा (2) के पद (नौ) की अपेक्षानुसार राजमाता विजयाराजे सिंधिया कृषि विश्वविद्यालय, ग्वालियर के प्रबंध मंडल के लिए राज्य विधान सभा के सदस्यों में से तीन सदस्यों के निर्वाचन के लिए अग्रसर हो.
प्रस्ताव स्वीकृत हुआ.
12.56 बजे वर्ष 2008-2009 की अधिकाई अनुदानों की मांगों पर मतदान एवं तत्संबंधी विनियोग विधेयक.
12.57 बजे मध्यप्रदेश विनियोग (क्रमांक-5)विधेयक,2019 (क्रमांक 22 सन् 2019) का पुरःस्थापन एवं पारण.
1.00 बजे वर्ष 2010-11 की अधिकाई अनुदानों की मांगों पर मतदान एवं तत्संबंधी विनियोग विधेयक
1.01 बजे मध्यप्रदेश विनियोग (क्रमांक-6)विधेयक,2019 (क्रमांक 22 सन् 2019) का
पुरःस्थापन एवं पारण.
1.03 बजे शासकीय विधि विषयक कार्य
(1) मध्यप्रदेश गौ-भैंस वंश प्रजनन विनियमन विधेयक, 2019 (क्रमांक 25 सन् 2019) का
पुर:स्थापन
(2) मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019
(क्रमांक 26 सन् 2019) का पुर:स्थापन
उच्च शिक्षा मंत्री (श्री जितु पटवारी) :-
अध्यक्ष महोदय, मैं, मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 के पुर:स्थापन की अनुमति चाहता हूँ.
अध्यक्ष महोदय --
प्रश्न यह है कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 के पुर:स्थापन की अनुमति दी जाए.
अनुमति प्रदान की गई.
उच्च शिक्षा मंत्री (श्री जितु पटवारी) :-
अध्यक्ष महोदय, मैं, मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 का पुर:स्थापन करता हूँ.
(3) मध्यप्रदेश विश्वविद्यालय (संशोधन) विधेयक, 2019 (क्रमांक 19 सन् 2019)
उच्च शिक्षा मंत्री (श्री जितु पटवारी) :-
अध्यक्ष महोदय, मैं, प्रस्ताव करता हूँ कि मध्यप्रदेश विश्वविद्यालय (संशोधन) विधेयक, 2019 पर विचार किया जाए.
अध्यक्ष महोदय --
प्रस्ताव प्रस्तुत हुआ कि मध्यप्रदेश विश्वविद्यालय (संशोधन) विधेयक, 2019 पर विचार किया जाए.
अध्यक्ष महोदय - इसमें चतुर्भुज क्यों हटा दिया भाई ?
इतना अच्छा वह आम खिला रहे हैं, चावल खिला रहे हैं.
श्री गौरीशंकर चतुर्भुज बिसेन (बालाघाट) - अध्यक्ष महोदय, पिता जी का नाम मैंने हटाया नहीं है.
टाइपिंग मिस्टेक होगा.
माननीय उच्च शिक्षा मंत्री, जितु पटवारी जी ने जो मध्यप्रदेश विश्वविद्यालय संशोधन विधेयक, 2019 लाया है, इसका मैं समर्थन भी करता हूं और स्वागत भी करता हूं.
बालाघाट, सिवनी, मंडला, डिंडौरी, यह सभी रानी दुर्गावती विश्वविद्यालय जबलपुर से सम्बद्ध हैं.
रानी दुर्गावती विश्वविद्यालय के ऊपर इतना वर्क लोड रहता है कि न तो समय पर एग्जामिनेशन हो पाते, न तो रिजल्ट मिलते और कई बार तो ऐसा हुआ है कि एग्जाम हो चुके डीएचएमएस के और 3 वर्षों तक छात्रों के रिजल्ट प्राप्त नहीं हुये.
विश्वविद्यालय जबलपुर का बड़ा आकार होने से हमारे उन बच्चों को जो उच्च शिक्षा में अपना ग्रेजुएशन, पोस्ट ग्रेजुएशन की डिग्रियां प्राप्त करते हैं, उनको काफी असुविधा होती थी और विशेष तौर से हमारे वनांचल क्षेत्र में अनुसूचित जनजाति के बच्चे इसमें काफी सफर करते थे.
अध्यक्ष महोदय - माननीय मंत्रीगण, कृपया अधिकारी दीर्घा से, माननीय भनोत जी, माननीय गोविंद जी, कृपया अपने स्थान पर जाएं. चलिये.
श्री गौरीशंकर चतुर्भुज बिसेन - अध्यक्ष महोदय, जो हमारा नया प्रस्ताव छिंदवाड़ा विश्वविद्यालय का इस सदन में आया है, इसमें छिंदवाड़ा, सिवनी, बालाघाट और बैतूल आयेगा.
इन चारों जिलों के लोगों को छिंदवाड़ा आने-जाने में कहीं पर भी असुविधा नहीं है.
वैसे हमारा जो बैतूल है, वह भोपाल सम्भाग के बरकतउल्ला विश्वविद्यालय के अंतर्गत है, लेकिन मुझे लगता है कि छिंदवाड़ा में भी यदि यहां के बच्चों को अपने एग्जामिनेशन के रिजल्ट के लिये छिंदवाड़ा यूनिवर्सिटी आना पड़े, तो बहुत ज्यादा दूरी तय नहीं करनी है.
जिस उद्देश्य से यह विधेयक आया है, उस उद्देश्य के ऊपर मैं थोड़ा अध्ययन कर रहा था.
हमको इस बात की चिंता करनी पड़ेगी कि हम विश्वविद्यालय स्थापित तो करते हैं, यह होने भी चाहिये, क्योंकि हमारे छात्रों की बढ़ती हुई संख्या और विषयों का, नये-नये पाठ्यक्रमों का खुलना, आज इस बात की नितान्त आवश्यकता है कि शासकीय विश्वविद्यालय खुलें.
आज प्रायवेट क्षेत्र में छोटे-छोटे स्थानों पर निजी विश्वविद्यालय खुल रहे हैं.
उनके पास न तो संसाधन होते, न ही योग्य स्टाफ होता है.
मैं किसी निजी विश्वविद्यालय की बात नहीं करना चाहूंगा, लेकिन मध्यप्रदेश में हमने देखा है कि एक कॉलेज अपना विश्वविद्यालय बना लेता है.
उनके पास न तो अच्छा टीचिंग स्टाफ होता है, न विशेषज्ञ होते हैं और फिर आप जानते हैं कि जब सत्यापन के लिये टीम आती है, तो गलत रास्ते से उपस्थिति दर्ज करा देते हैं और अपने विश्वविद्यालय को चला रहे हैं.
यदि शासकीय विश्वविद्यालय खुलते हैं, उनके प्रति विश्वसनीयता भी अधिक है और उनमें हमारे योग्य टीचिंग स्टाफ, हमारे प्रोफेसर, सारे डिपार्टमेंट के एचओडी वगैरह सब उपलब्ध होते हैं.
इस संदर्भ में मैं बहुत ज्यादा न कहते हुये इतना कहना चाहूंगा कि निश्चित रूप से छिंदवाड़ा में जो विश्वविद्यालय की स्थापना हो रही है, स्वागत योग्य कदम है.
मैं बालाघाट की ओर से सिवनी की ओर से, बैतूल की ओर से, जितने हमारे जिले इसमें सम्मिलित हो रहे हैं, उन सभी जिलों के हमारे छात्रों को . . .
अध्यक्ष महोदय - नरसिंहपुर भी बोल दीजिये.
नरसिंहपुर भी मिला लीजिये.
श्री गौरीशंकर चतुर्भुज बिसेन - अध्यक्ष महोदय, इसमें नरसिंहपुर नहीं है.
नरसिंहपुर को रहने दीजिये.
जबलपुर आपके नजदीक है.
फिर जबलपुर का आकार छोटा हो जायेगा.
लेकिन सिवनी, छिंदवाड़ा और बालाघाट यह तो बिलकुल एक ही जोन हैं.
मैं 10 वर्षों तक छिंदवाड़ा में प्रभारी मंत्री रहा हूं.
मुझे कभी लगा ही नहीं कि छिंदवाड़ा और बालाघाट में कोई दूरी है.
बीच में सिवनी को क्रॉस करेंगे, ब-मुश्किल एक घंटा लगता है, तो दूरी की दृष्टि से, सड़कों की दृष्टि से, आवागमन की दृष्टि से, सर्व सुविधा की दृष्टि से यह बहुत अच्छा निर्णय है.
इसलिये मैं माननीय मुख्यमंत्री जी को भी बधाई देना चाहूंगा और हमारे उच्च शिक्षा मंत्री जी को और पूरे सदन से चाहूंगा कि एक मतेन इस युनिवर्सिटी के विधेयक को हम लोग पारित करें.
मुख्यमंत्री (श्री कमलनाथ)-- माननीय अध्यक्ष जी, मैं आपके माध्यम से गौरीशंकर बिसेन जी का धन्यवाद करना चाहता हूँ, बहुत दिनों, कई साल, ये छिंदवाड़ा के प्रभारी मंत्री रहे और ये परिचित हैं, इन्होंने इसे खुद स्वीकार किया कि बालाघाट, सिवनी छिंदवाड़ा, में कोई ज्यादा अन्तर नहीं है, इन्होंने यह एहसास किया होगा.
अंतर है, बहुत चीजों में अंतर है.
यह कह देना कि कोई अंतर नहीं है, तो यह पूरी तरह सही नहीं रहेगा. . . .
श्री गौरीशंकर बिसेन-- आवागमन में मैंने कहा.
श्री कमलनाथ-- आवागमन में, ठीक है.
श्री गौरीशंकर बिसेन-- लेकिन एक बात मैं माननीय कमलनाथ जी आप से कहना चाहता हूँ, एक मिनिट सर. . . .
श्री कमलनाथ-- मैं आपको बधाई दे रहा हूँ, धन्यवाद दे रहा हूँ.
मैं तो आपको धन्यवाद ही दे रहा हूँ और भी धन्यवाद दे रहा हूँ कि आपने कहा है कि इस प्रस्ताव को सर्वसम्मति से इसे पारित किया जाए.
यह बात एक आवश्यक है कि आज जो बढ़ती हुई संख्या हमारे छात्रों की है, यह बढ़ती हुई संख्या के बारे में अगर आज से विचार नहीं करेंगे तब बड़ी कठिनाई में जाएंगे.
गौरीशंकर जी ने भी इसका जिक्र किया है कि अगले 5 साल में हमारे कॉलेजेस की कितनी संख्या होगी और खास करके जो पिछड़े हुए जिले हैं, जिनमें एक नई जागरूकता, एक नई चेतना, उत्पन्न हो रही है, ये छात्र जो कभी कॉलेज नहीं जाते थे, ये कॉलेज जाएँगे.
मुझे खुशी है कि आप चाहते हैं कि नरसिंहपुर भी जोड़ लिया जाए, मुझे कोई ऐतराज नहीं, स्वागत है.
कोई छिंदवाडा़ विश्वविद्यालय से जु़ड़ना चाहें, स्वागत है, उतना ही बड़ा होगा (मेजों की थपथपाहट) और मैं मंत्री जी को कहूँगा इसका संशोधन ले आएँ और हम इसे पारित जरूर करेंगे आपके. . . .
नेता प्रतिपक्ष(श्री गोपाल भार्गव)-- माननीय अध्यक्ष जी, शिक्षा के क्षेत्र का जितना विस्तार हो, उसमें कोई हर्ज नहीं है, खासतौर से उच्च शिक्षा में, अध्यक्ष महोदय, हमारे. . . . .
अध्यक्ष महोदय-- आप दोनों खड़े हों.
गोपाल जी, बोलिए.
श्री गोपाल भार्गव-- अध्यक्ष जी, मैं इतना ही आग्रह करना चाहता हूँ कि छिंदवाड़ा का विकास हो, सिवनी का हो, बालाघाट का हो साथ में नरसिंहपुर भी जुड़ जाए, हम सबके लिए खुशी की बात है.
अध्यक्ष महोदय, सागर विश्वविद्यालय प्रदेश का सबसे पुराना विश्वविद्यालय है.
संयोग से उसको जब अर्जुन सिंह जी ह्यूमन रिसोर्सेस मिनिस्टर थे तो उन्होंने सागर विश्वविद्यालय के लिए केन्द्रीय विश्वविद्यालय घोषित किया, हम सबको बड़ी खुशी हुई थी, लेकिन अध्यक्ष महोदय, सागर संभागीय मुख्यालय भी है, बड़ा शहर है.
वहाँ के बच्चों के लिए छतरपुर का जो विश्वविद्यालय है उसके साथ में अटेच कर दिया गया.
अब सागर में कोई विश्वविद्यालय नहीं है जो राज्य सरकार के अंतर्गत काम करता हो, तो बच्चे सारे सागर जिले से, दमोह जिले से, सभी जगह छतरपुर जाते हैं.
सभी का आग्रह था कि सागर जिले में, हमारे सागर के सभी विधायकगण भी बैठे हैं, दमोह जिले के साथी भी बैठे हैं, कि सागर में भी एक विश्वविद्यालय आप यदि आज ही इस विधेयक के साथ में जोड़ दें तो आपकी बड़ी अनुकंपा होगी.
मैं आग्रह इसलिए कर रहा हूँ कि बहुत बड़ी मांग है और मैं यह मानकर चलता हूँ कि शायद 20-25 विधायक इस मांग से सहमत हैं.
श्री कमलनाथ-- माननीय प्रतिपक्ष के नेता ने मांग रखी थी जब मैं भी सागर गया था, यह मांग सामने आई थी और राजनैतिक दृष्टि से नहीं, यह मांग सार्वजनिक थी और इस पर जरूर विचार किया जाएगा, सागर का नाम तो वैसे ही रोशन है कि वहाँ हमारा बड़ा प्रसिद्ध विश्वविद्यालय है तो इस पर विचार किया जाएगा, पर आज का विषय तो छिंदवाडा़ तक सीमित है और मेरा. . . .
श्री गोपाल भार्गव-- मेरा निवेदन इतना ही है कि आप विचार में ले लें जब भी एक महीने, दो महीने. . . .
अध्यक्ष महोदय-- विचार में ले लिया, उन्होंने बोल दिया विचारेंगे.
श्री गोपाल भार्गव-- मतलब हो जाएगा?
अध्यक्ष महोदय-- अगले सत्र में.
श्री गोपाल भार्गव-- अगले सत्र में, बहुत बहुत धन्यवाद, अध्यक्ष महोदय.
श्री कमलनाथ-- मेरा सदन से निवेदन है कि जैसे गौरीशंकर जी ने बड़े अनुभव के साथ, 10 साल के अनुभव, छिंदवाडा़ के अनुभव, के साथ इस प्रस्ताव का समर्थन किया है.
पूरा सदन मिलकर कि एक अच्छी चीज होने जा रही है, केवल छिंदवाडा़ के लिए नहीं है, हम चाहते हैं कि विश्वविद्यालय और बनें, सागर का हो, कहीं का भी हो, विश्वविद्यालय और बनें क्योंकि यह बढ़ती हुई संख्या, एक बहुत बड़ी चुनौती है और अगर हमारे विश्वविद्यालय बनेंगे तो, प्रायवेट यूनिवर्सिटीज़ कम बनेंगी.
प्रायवेट यूनिवर्सिटी में यह बात सही है कि कुछ अच्छी हैं, कुछ अच्छी नहीं हैं.
पर यह तभी संभव है, प्रायवेट यूनिवर्सिटीज़ तो नफा के लिए ये चलाते हैं और जब यह देखेंगी कि नफा नहीं हो रहा है क्योंकि शासकीय विश्वविद्यालय खुल रहे हैं तो यह इसके बारे में सोचना बंद कर देंगी.
यह हमें बैठकर सोचना पड़ेगा कि कितने विश्वविद्यालयों की आवश्यकता है.
इस पर हम जरुर अध्ययन करेंगे, खासकर सागर पर जैसा मैंने कहा कि यह मांग बहुत जोर से उठी थी.
मेरा अन्त में यही निवेदन है कि सदन इसे सर्वसम्मति से पारित करे.
श्री गोपाल भार्गव--माननीय अध्यक्ष महोदय, हम इस विधेयक का समर्थन करते हैं और सर्वानुमति से इसे पारित करना चाहते हैं.
छिंदवाड़ा, सिवनी जैसे ट्रायबल इलाके में उच्च शिक्षा की व्यवस्था होगी यह एक अच्छी सोच है इसको क्रियान्वित करें और आपने सागर के बारे में जो आश्वासन दिया उसके लिए बहुत-बहुत धन्यवाद देता हूँ.
अध्यक्ष महोदय--प्रस्ताव प्रस्तुत हुआ कि मध्यप्रदेश विश्वविद्यालय (संशोधन) विधेयक, 2019 पर विचार किया जाय.
प्रस्ताव स्वीकृत हुआ.
अब, विधेयक के खण्डों पर विचार होगा.
प्रश्न यह है कि खण्ड 2 तथा 3 इस विधेयक का अंग बने.
खण्ड 2 तथा 3 इस विधेयक के अंग बने.
अध्यक्ष महोदय--प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
अध्यक्ष महोदय--प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
उच्च शिक्षा मंत्री (श्री जितु पटवारी)--अध्यक्ष महोदय, मैं प्रस्ताव करता हूँ कि मध्यप्रदेश विश्वविद्यालय (संशोधन) विधेयक, 2019 पारित किया जाए.
अध्यक्ष महोदय--प्रश्न यह है कि मध्यप्रदेश विश्वविद्यालय (संशोधन) विधेयक, 2019 पारित किया जाए.
प्रस्ताव स्वीकृत हुआ.
विधेयक सर्वानुमति से पारित हुआ.
1.18 बजे
मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिए आरक्षण) संशोधन विधेयक, 2019 (क्रमांक 15 सन् 2019)
सामान्य प्रशासन मंत्री (डॉ. गोविन्द सिंह)-- अध्यक्ष महोदय, मैं प्रस्ताव करता हूँ कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिए आरक्षण) संशोधन विधेयक, 2019 पर विचार किया जाए.
अध्यक्ष महोदय--प्रस्ताव प्रस्तुत हुआ कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिए आरक्षण) संशोधन विधेयक, 2019 पर विचार किया जाए.
श्री प्रदीप पटेल (मऊगंज)-- अध्यक्ष महोदय, मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिए आरक्षण) संशोधन विधेयक, 2019 में वचन-पत्र के हिसाब से 27 प्रतिशत आरक्षण प्रस्तावित किया गया है.
मैं इस 27 प्रतिशत आरक्षण का समर्थन करता हूँ.
इस विधेयक में उद्देश्यों और कारणों की जो बात लिखी गई है उस तरफ ध्यान आकर्षित कराना चाहता हूँ.
इसमें लिखा है कि मध्यप्रदेश में अन्य पिछड़ा वर्ग कुल जनसंख्या का 27 प्रतिशत है.
पूर्व में रामजी महाजन आयोग बना था उस आयोग की रिपोर्ट में तत्समय वर्ष 1980 में 49 प्रतिशत आबादी ध्यान में आई थी.
उसके बाद बहुत सारी और जातियाँ पिछड़े वर्ग में शामिल की गईं हैं.
इस समय यह आबादी 52 प्रतिशत से भी ज्यादा है.
उस समय उन्होंने 35 प्रतिशत आरक्षण का सुझाव दिया था और 35 प्रतिशत आरक्षण का प्रस्ताव किया गया था जो कि आज तक विचाराधीन है.
और एस. टी. के साढ़े बाईस प्रतिशत आरक्षण के बाद सुप्रीमकोर्ट ने जो पचास प्रतिशत की सीमा का सुझाव दिया था उसमें केवल 27 प्रतिशत बचता था इसलिए केवल यह 27 प्रतिशत आया था.
मेरा कहना यह है कि यदि रामजी महाजन आयोग उस समय की तत्कालीन सरकार कांग्रेस की सरकार थी और उसी में वह रामजी महाजन मंत्री भी रहे हैं उन्हीं का यह आयोग बना था, उन्हीं का निर्णय था, उन्होंने 35 प्रतिशत आरक्षण का प्रस्ताव दिया था तो मेरा यह सुझाव है कि रामजी महाजन आयोग, आपके द्वारा बनाया गया और आप आबादी को (XXX) नहीं सकते हैं क्योंकि आज की तारीख में आबादी 52 प्रतिशत से ज्यादा है.
उस समय के लिए भी 39 प्रतिशत जबकि बहुत सारी जातियां उसमें शामिल नहीं थीं इसलिए मैं चाहता हूं कि 35 प्रतिशत आरक्षण के लिए जो आपके आयोग में था उसको करने की व्यवस्था करना चाहिए जैसे आपने 27 प्रतिशत लागू किया है.
आज इसमें मेरा कुछ सुझाव है.
मैं चाहता हूं कि अर्द्धशासकीय, सहकारी, संविदा और निजी क्षेत्रों में भी इस आरक्षण की व्यवस्था को लागू किया जाना चाहिए.
आउटसोर्सिंग से बहुत सारे लोग आ जाते हैं.
हर विभागों में सब जगह आउटसोर्सिंग से कर्मचारी रखने की व्यवस्था है मगर यह आउटसोर्सिंग को या तो बंद करना चाहिए या आउटसोर्सिंग की व्यवस्था करनी है तो उसमें भी रोस्टर लागू होना चाहिए, उसमें भी रिजर्वेशन की व्यवस्था होना चाहिए ताकि सभी वर्गों का इसमें सहयोग हो सके.
सभी वर्ग इसमें आ सकें वरना होता क्या है कि आऊटसोर्सिंग से रखते हैं फिर इसके बाद उनकी स्थाई नियुक्ति होती है, स्थाईकर्मी बनते हैं फिर वह कर्मचारी आपके सरकारी कर्मचारी घोषित हो जाते हैं और इस तरह रिजर्वेशन के अंतर्गत अनुसूचित जाति, जनजाति तथा पिछड़े वर्गों का बहुत बड़ा नुकसान होता है इसलिए आउटसोर्सिंग व्यवस्था में मेरा मानना है और मुझे लगता है कि इसमें सभी लोग सहमत होंगे कि आउटसोर्सिंग व्यवस्था में भी इस नियम का प्रस्ताव आना चाहिए.
दूसरा यह कि बैकलॉग के बहुत पद खाली पड़े हैं.
आजतक बैकलॉग के पद इसीलिए खाली रह गए हैं कि जब इस देश में संविधान बना था तो संविधान के अंदर अनुसूचित जाति और अनुसूचित जनजाति के लिए रिजर्वेशन की व्यवस्था थी.
संविधान में पिछडे़ वर्ग के लिए रिजर्वेशन की व्यवस्था नहीं थी पर रिजर्वेशन के लिए सरकार को कहा गया था कि सरकार चाहे तो पिछडे़ वर्गों की आर्थिक स्थिति, सामाजिक स्थिति को देखकर के रिजर्वेशन की व्यवस्था कर सकती है मगर दुर्भाग्य उन दिनों की सरकारों ने एक काका कालेकर आयोग आया उस पर भी गोलमोल हुआ और उसका कोई जवाब नहीं आया.
उस समय की सरकार यदि चाहती तो पिछडे़ वर्ग को आरक्षण की व्यवस्था और आर्थिक स्थिति और सामाजिक स्थिति में सुधार करने के लिए आरक्षण की व्यवस्था लाती तो मुझे लगता है शासकीय नौकरियों में आज जो पिछड़े वर्ग की स्थिति है वह दहाई का आंकड़ा भी पार नहीं कर पाए हैं वह आंकड़ा पूरा होता.
इसका दोषी किसी न किसी को स्वीकार करना चाहिए.
हम सब यहां बैठे हैं मुझे लगता है कि दल से हटकर कर इस पर विचार करने की जरूरत है और अगर उस समय विचार नहीं हुआ तो आज विचार करके उसकी भरपाई करने की जरूरत है.
मैं चाहता हूं कि आप इस बैकलॉग के पदों में जब तक उनके पद भर न जाएं तब तक बैकलॉग में उनकी भर्ती कर पूरे पद भरे जाएं.
मैं चाहता हूं कि सामान्य प्रशासन विभाग द्वारा पूरी जानकारी लेकर बैकलॉग के पद भरे जाएं.
शासकीय खरीदी, ठेके में इन चीजों में भी आरक्षण का बहुत बड़ा आय का सोर्स पिछडे़ वर्ग के लोगों को अनुसूचित जनजाति के लोगों को आगे उठाने का यह भी बहुत बड़ा माध्यम है.
इसमें भी व्यवस्था होना चाहिए.
प्राकृतिक संसाधन हैं, खनिज संसाधन हैं अन्य चीजें उसमें भी यह व्यवस्था लागू होगी तो मैं समझता हूं कि आप पिछड़े वर्ग अनुसूचित जाति, जनजाति के साथ न्याय कर सकेंगे और इसको भी इसमें लागू होना चाहिए.
को, ओ. बी. सी. को अलग करके काउंसलिंग करते हैं इससे लगता है कि आप किसी की योग्यता को सामने नहीं लाना चाहते हैं.
मेरा कहना है कि काउंसलिंग पहले अनारक्षित वर्ग की होना चाहिए.
उस अनारक्षित वर्ग में जितने लोग योग्य लोग हों उसको पहले शामिल करना चाहिए फिर इसके बाद योग्यता के आधार के बाद रिजर्व केटेगरी के लोगों की काउंसलिंग बाद में होना चाहिए.
, एस. टी. बैकवर्ड के लोगों को न्याय मिलेगा.
और अन्य पिछडे़ वर्ग के लोगों ने बहुत सारी महत्वपूर्ण परीक्षाओं में पी. एस. सी. से लेकर अन्य परीक्षाओं में ज्यादा अंक प्राप्त किए हैं.
उन परीक्षाओं में ज्यादा अंक प्राप्त करने के बावजूद उन्हें इंटरव्यू के लिए कॉल नहीं किया गया था और कम नंबर प्राप्त करने वाले सामान्य वर्ग के लोगों को इंटरव्यू के लिए कॉल किया गया था.
यह आरक्षण में एक तकनीकी गलती है.
मैं समझता हूं कि आप इस गलती का दूर करेंगे और मेरी इस बात से सदन के सभी पक्ष सहमत होंगे.
इसके अतिरिक्त मैं एक विशेष बात यह कहना चाहता हूं कि बजट पेश हो गया है और आरक्षण के लिए संशोधन बिल भी आ गया है.
मैं समझता हूं कि यह बिल सभी की सहमति से पास भी हो जाएगा.
माननीय अध्यक्ष महोदय, मेरा कहना है कि जब आप पिछड़े वर्ग के बच्चे, जो उच्च शिक्षा में जाते हैं.
जब आप उनके आरक्षण की बात करते हैं, उनकी योग्यता की बात करते हैं, सरकारी नौकरियों में उनको रखने की बात करते हैं तो निश्चित तौर पर उनमें से योग्यतम व्यक्तियों और छात्रों को हमें बाहर निकालना पड़ेगा.
इसके लिए जरूरत है कि वे अच्छे संस्थानों में पढ़ें लेकिन आपने 961 करोड़ 19 लाख 46 हजार के बजट को घटाकर 788 करोड़ 53 लाख 83 हजार कर दिया है.
172 करोड़ 65 लाख का बजट आपने पिछड़े वर्ग का काट दिया है तो ऐसे कैसे आप पिछड़े वर्ग के लोगों को योग्य बना पायेंगे ?
यह सारा का सारा बजट आपने पिछड़े वर्ग के कॉलेज में पढ़ने वाले छात्रों का घटाया है.
मैं आपको बताना चाहता हूं कि 419 करोड़ रुपये का बजट इसमें दिया गया है जबकि पहले यह 569 करोड़ था यानि 150 करोड़ 35 लाख रुपये आपने कॉलेज में पढ़ने वाले बच्चों के घटा दिए हैं.
माननीय अध्यक्ष महोदय, मैं आपको बताना चाहूंगा कि यदि 200-250 करोड़ रुपये की अतिरिक्त व्यवस्था कर दी जाती तो आज पूरे मध्यप्रदेश के अंदर एक भी प्राइवेट कॉलेज में यदि पिछड़े वर्ग का कोई भी बच्चा पढ़ना चाहता है तो उसे इस बजट से पढ़ाया जा सकता था.
इंजीनियरिंग कॉलेज में, मेडिकल कॉलेज में, एम. बी. ए. एवं अन्य जगहों पर पिछड़े वर्ग के उस बच्चे को पढ़ाया जा सकता है लेकिन आपने इस बजट को घटाकर पिछड़े वर्ग के लोगों के साथ अन्याय किया है.
मैं चाहता हूं कि आप इसकी व्यवस्था अनुपूरक बजट में करें और यदि आने वाले समय में आप सही मंशा से 27 प्रतिशत आरक्षण, पिछड़े वर्ग के लोगों को देना चाहते हैं तो आप यह व्यवस्था जरूर करेंगे कि उनके बच्चे अच्छी संस्थाओं में पढ़ें और जब ज्यादा अच्छे संस्थाओं में, ज्यादा संख्या में पिछड़े वर्ग के बच्चे पढ़ेंगे तो उनके अंदर एक प्रतियोगिता की भावना जागृत होगी और उन बच्चों का भला होगा.
माननीय अध्यक्ष महोदय, मैं मानता हूं कि आप आने वाले बजट में ऐसा प्रावधान करेंगे.
मैं चाहता हूं कि सरकार द्वारा जिस 27 प्रतिशत के आरक्षण की बात की गई है और मैंने इसमें थोड़ा सा सुधार करने के लिए कहा है.
सरकार द्वारा पिछड़े वर्ग की जो संख्या बताई गई है उस पर मेरा अनुरोध है कि इसके उद्देश्य और कारणों में पिछड़े वर्ग की जनसंख्या 27 प्रतिशत लिखी गई है लेकिन मैं बताना चाहूंगा कि पिछड़े वर्ग की आबादी 27 प्रतिशत नहीं है.
रामजी महाजन जी ने जब पिछड़े वर्ग की जनसंख्या की गणना करवाई थी तो उन्होंने सभी जिलाधीशों से पूछा था कि आप इनकी जनसंख्या की गणना कैसे करेंगे तो जिलाधीशों द्वारा कहा गया था कि हमारे पास पटवारी हैं और पटवारी के पास खसरा है.
खसरे में जाति लिखी हुई है, उन जातियों से हम पता लगा सकते हैं कि पिछड़े वर्ग की कितनी आबादी है और उस समय वास्तविक आबादी की गणना की गई थी.
उस आधार पर हम यह कह सकते हैं कि पिछड़े वर्ग की आबादी 27 प्रतिशत नहीं है.
कम से कम 'रामजी महाजन आयोग' की सिफारिशों के बाद जिन जातियों को पिछड़े वर्ग में जोड़ा गया था, उनको इसमें शामिल करते हुए, सही आंकड़ा प्रस्तुत किया जाये.
माननीय अध्यक्ष महोदय, आपने मुझे बोलने का अवसर दिया, इसके लिए आपका बहुत-बहुत धन्यवाद.
मैं पिछड़े वर्ग के लिए इस 27 प्रतिशत आरक्षण की बात का धन्यवाद करता हूं और जो मैंने इस हेतु जो सुझाव दिए हैं, मैं चाहता हूं कि उन सुझावों को सरकार अपने संज्ञान में ले क्योंकि पिछड़े वर्ग के कल्याण के लिए, हम सभी की और इस पूरे सदन की जिम्मेदारी बनती है.
बहुत-बहुत धन्यवाद.
1.29 बजे
अध्यक्षीय घोषणा
अध्यक्ष महोदय- इस विधेयक पर चर्चा पूर्ण होने तक, सदन के समय में वृद्धि की जाये, मैं समझता हूं कि सदन इससे सहमत है.
सदन द्वारा सहमति प्रदान की गई.
श्री कुणाल चौधरी (कालापीपल)- माननीय अध्यक्ष महोदय, यह एक बड़ा महत्वपूर्ण विधेयक है.
जिसमें अनुसूचित जातियों, अनुसूचित जनजातियों एवं अन्य पिछड़े वर्गों के लोगों के लिए आरक्षण की व्यवस्था की गई है.
हम मध्यप्रदेश में पिछड़े वर्ग की जनसंख्या को यदि देखें तो मैं मेरे पूर्व वक्ता ने जिस बात को रखा कि आबादी के मान से पिछड़े वर्ग को 27 प्रतिशत बताया गया है तो मैं बताना चाहूंगा कि पिछड़ी जातियों की जनसंख्या मध्यप्रदेश में लगभग 54 प्रतिशत के आस-पास है और लगातार कई वर्षों से यह मांग पिछड़ी जाति के लोगों की थी कि उनकी जनसंख्या के मान के मुताबिक लगातार, उनके आरक्षण की व्यवस्था को बढ़ाया जाये.
अनुसूचित जाति के लिए 16 प्रतिशत में होने वाली जनंसख्या रिक्तियों का जो भाग है, अनुसूचित जनजातियों का भाग 20 प्रतिशत है और अन्य जो पिछड़ी जाति वर्ग के लोग थे, उनका 14 प्रतिशत भाग था.
इसको पहले माननीय अर्जुन सिंह जी के समय इसे 27 प्रतिशत करा गया था, जो बाद में जाकर 14 प्रतिशत हुआ था और पिछड़े वर्ग के लोग पिछले कई सालों से लगातार अपनी मांग कर रहे थे.
मैं माननीय मुख्यमंत्री जी को धन्यवाद देना चाहूंगा कि उन्होंने अन्य पिछड़े वर्ग के लोगों का भी इसमें ध्यान रखा, उनकी जनसंख्या के मुताबिक 27 प्रतिशत आरक्षण की व्यवस्था की गयी.
इसी प्रकार से पूरे प्रदेश के, वह चाहे अनुसूचित जाति के लोग हों या अनुसूचित जनजाति के लोग हों और जो बैक-लॉग के पदों की बात है कि उनकी रिक्तियां कितनी जल्दी हम पूर्ण रूप से भरने का काम करें और सही व्यक्ति को सही रूप से कैसे हम उसको, उसका स्थान दिलाने का काम करें.
अन्य जगहों पर जहां हम इन लोगों को समाहित कर सकते हैं.
रोजगार की व्यवस्था के अंदर हमारी जो रोजगार की व्यवस्था है, कई प्रायवेट सेक्टर्स में भी कर सकते हैं तो इसकी एक बेहतर व्यवस्था उसमें भी हो सकती है.
क्योंकि लगातार पिछड़े वर्ग के नाम पर सिर्फ पिछले कई सालों से मुख्यमंत्री बनते आये हैं, परन्तु उनके उत्थान के लिये बहुत कम व्यवस्था और यहां पर बहुत कम विधेयक यहां पर लाये गये हैं.
मैं माननीय मंत्री जी को धन्यवाद दूंगा कि पिछड़े वर्ग को 14 प्रतिशत के स्थान पर 27 प्रतिशत आरक्षण समाहित किया गया है.
इन सबका हम समर्थन करते हैं और मैं सदन से आग्रह भी करूंगा कि सभी लोग मिलकर इस भाव को, क्योंकि लगातार कई वर्षों से लोगों की मांग चली आ रही थी कि जनसंख्या के मुताबिक हर वर्ग को उसका अधिकार मिले और कहीं न कहीं अभी भी इसमें थोड़ी और गुंजाइश है, इसमें अभी और व्यवस्था हो सकती है.
मैं इसका समर्थन करता हूं और धन्यवाद देता हूं कि सभी वर्गों को ध्यान में रखते हुए, सरकार जो काम कर रही है, उसके लिये बहुत-बहुत धन्यवाद.
श्री जालम सिंह पटेल (नरसिंहपुर):- माननीय अध्यक्ष महोदय, अनुसूचित जाति, जनजाति और अन्य पिछड़े वर्गों के लिये आरक्षण संबंधी संशोधन विधेयक, 2019 के लिये आपने बोलने का अवसर प्रदान किया इसके लिये बहुत-बहुत धन्यवाद.
जैसा कि हम सभी जानते हैं कि आजादी के बाद आरक्षण की व्यवस्था की गयी थी और मुझे जहां तक जानकारी है कि आरक्षण 10 वर्ष के लिये लागू किया गया था.
आजादी के 70 वर्ष हो गये हैं, मगर आज भी आरक्षण की चर्चा, आरक्षण के लिये लगातार जो पिछड़ापन है.
पिछड़े लोगों के लिये अभी तक अपनी बात कहना पड़ रही है.
पिछड़ापन कब समाप्त होगा, इसके लिये जवाबदार कौन है, जिम्मेदार कौन है ?
इस पर जरूर चर्चा होनी चाहिये.
हमारे जो पूर्ववत् नेता थे उनका अनुमान था कि शायद 10 वर्ष में आरक्षण समाप्त हो जायेगा.
मगर जो सरकारें रहीं, मैं ऐसा मानता हूं कि लम्बे समय तक कांग्रेस की सरकार केन्द्र में और प्रदेश में रही है और पिछड़ों और अनुसूचित जाति और जनजाति की राजनीति हमेशा होती रही है.
मगर उसके लिये काम बहुत कम हुआ है.
आज मैं ऐसा आरोप भी लगाता हूं और दावे के साथ कह भी सकता हूं कि जो पिछड़ापन है, वह राजनीतिक लाभ लेने के लिये बहुत सारी घोषणाएं और बहुत सारी बातें की जा रही हैं.
इसके दोषी कौन हैं, इसके ऊपर भी चर्चा होनी चाहिये कि इनको लाभ क्यों नहीं मिला ?
जहां तक पिछड़े वर्ग और अनुसूचित जाति और जनजाति की बात है तो मैं ऐसा मानता हूं कि यह वर्ग ऐसा है, जो हमारा समाज का ताना-बाना है और हमारे समाज की जो व्यवस्था है उसकी कमर है, उसकी रीढ़ है.
जब तक यह मजबूत नहीं होगी, ताकतवर नहीं होगी.
मैं ऐसा मानता हूं कि देश और समाज आगे नहीं बढ़ सकता है तथा इसी प्रकार की समस्याएं और राजनीतिक मुद्दे हैं, वह आते रहेंगे.
मैं ऐसा मानता हूं कि इसमें खोट है, दिमाग में खोट है.
इसमें 27 प्रतिशत आरक्षण की बात कही गयी है.
मैं यह भी कहना चाहता हूं कि मंडल आयोग की रिपोर्ट आयी हुई थी और आदरणीय बी. पी. सिंह जी उसको 1989 में लेकर आये थे.
इसके बाद पिछड़े वर्ग का गठन हुआ, गठन होने के साथ उसको अनूसूचित जाति वर्ग में जोड़ दिया.
उसका अलग से कोई आयोग नहीं बनाया.
श्री जालम सिंह पटेल --मैं यह भी कह सकता हूं कि जैसे पिछड़े वर्ग के लोग हैं उनके हाथ-पैर बांध दिये, आप कह रहे हैं कि दौड़िये.
हमारे यहां खेतों में एक जकोना होता है उसको विजूका कहते हैं.
इसी प्रकार का हमारे प्रदेश का 27 प्रतिशत के आरक्षण की जो बात कही गई है, ऐसा न हो जाये.
अभी हाईकोर्ट ने स्टे दे रखा है.
पता नहीं इसमें सरकार की क्या मंशा है ?
इसमें क्या कुछ करने वाले हैं.
आपने कुछ घोषणाएं भी की हैं उनको भी मैं इंगित करना चाहता हूं कि आपका जो वचन-पत्र है उसमें कहा गया है कि 27 प्रतिशत आरक्षण देंगे.
बहुत सारे पिछड़े वर्ग के लोगों ने आपको वोट भी दिये होंगे.
शिक्षा में क्रीमिलेयर की सीमा 10 लाख तक बढ़ाएंगे.
मैंने प्रश्न लगाया था.
मेरे प्रश्न के जवाब में आया है कि 8 लाख क्रीमिलेयर है आगे बढ़ाने की कोई योजना नहीं है.
आपके वचन-पत्र में यह लिखा है.
मैं मांग करता हूं कि लगभग 20 लाख क्रीमिलेयर सीमा की जाये.
रजक, प्रजापति, कीर, मीन, पारदी और मांझी की वर्षों पुरानी मांगों को सहानुभूतिपूर्वक विचार करेंगे, यह भी आपके वचन-पत्र में है.
पिछड़े वर्ग तथा अति पिछड़े वर्ग की सामाजिक, आर्थिक, शैक्षणिक स्थिति का सर्वे कराएंगे.
मां सावित्री बाई फुले के नाम से आवासीय कोचिंग सेंटर काम करेंगे.
पिछड़े वर्ग के बजट हेतु पिछड़ा वर्ग उपयोजना लायेंगे.
संवैधानिक संस्थाओं एवं चयन पदोन्नति समिति में पिछड़े वर्ग का प्रतिनिधित्व अनिवार्य करेंगे.
मैं ऐसा मानता हूं कि पिछड़ा वर्ग एक रफ कापी के समान है.
जब कोई व्यक्ति सफल होता है, कुछ काम करता है, सब प्रकार की जानकारी उस रफ कापी में होती है.
उसी प्रकार से यह पिछड़ा वर्ग है.
जो अनुसूचित जाति, जनजाति के वर्ग हैं वह इस समाज के लिये, देश के लिये, प्रदेश के लिये लगातार काम करते हैं.
मैं दावे के साथ कह सकता हूं कि हमारी जो आबादी है.
अभी हमारे सम्माननीय सदस्य कुणाल भाई कह रहे थे कि 54 प्रतिशत है.
अभी सम्माननीय सदस्य प्रदीप भाई ने कहा कि 51 प्रतिशत है.
मैं कहता हूं कि लगभग 60 प्रतिशत के आसपास हमारी आबादी है, लेकिन इस आबादी ने कभी कोई काम रोकने की बात नहीं कही, कहीं आंदोलन नहीं किया ?
सड़क पर कोई हिसंक आंदोलन नहीं किये ?
अन्य वर्गों की हम तुलना करें तो जमीन आसमान का अंतर है इसलिये मैं कहता हूं कि यह वर्ग पूरा का पूरा समाज को तथा देश को लेकर चलने वाला है.
मैं अपनी बात इसलिये कहना चाहता हूं कि हमारे यहां पर वाणी है कि दानव से लड़ने के लिये महादानव बनने की आवश्यकता नहीं है.
सख्ती बनने की आवश्यकता है उसके लिये हमको प्रयास करने चाहिये.
खासकर पिछड़ वर्ग, अनुसचूति जाति, जनजाति वर्ग की पढ़ाई लिखाई करने की आवश्यकता है.
मुझे इसमें कुछ सुझाव भी देने हैं इसलिये आपसे थोड़ा समय चाहता हूं.
एक जनसंख्या के अनुपात में अन्य पिछड़े वर्ग के लिय बजट का आवंटन किया जाये.
दूसरा हमारे न्यायपालिका, सुप्रीम कोर्ट, हाईकोर्ट अन्य न्यायाधीश तथा न्यायालयीन संस्थाओं में अन्य पिछड़े वर्ग के लिये आरक्षण लागू कराया जाये.
क्रीमिलेयर की बात अभी मैंने की है.
इसके अलावा पिछड़ी जाति का जनसंख्या का सर्वे साथ में किया जाये.
राज्य में शासकीय, अर्द्ध शासकीय एवं सहकारी क्षेत्रों की सेवा के लिये भी अन्य पिछड़ा वर्ग के लिये आरक्षण व्यवस्था लागू की जाये.
इसके अलावा एक और बात कहना चाहता हूं कि अगर हम सारे आरक्षण को मिला लें 27 प्रतिशत पिछड़े वर्ग, एस. सी. एस. टी अभी 10 प्रतिशत सामान्य वर्ग को मिलाकर ऐसे 72 प्रतिशत हो गया है.
यह होगा कहां से?
क्या एस. सी. एस. टी का कम करेंगे?
कहां से बढ़ाएंगे ?
माननीय मंत्री आप अपने उद्बोधन में जानकारी देंगे.
मैं पिछड़े वर्ग की तरफ से, प्रदेश की तरफ से कह सकता हूं कि पिछड़े और सामान्य भाई-भाई, मगर हिसाब होगा पाई-पाई.
इसी आशा के साथ आपको बहुत बहुत धन्यवाद.
भारत माता की जय.
डॉ. मोहन यादव (उज्जैन दक्षिण) - माननीय अध्यक्ष महोदय, मैं आज एक ऐसे विषय पर बात करने के लिए खड़ा हुआ हूं.
पिछड़े वर्ग के आरक्षण के संबंध में जिसको बहुत समय पहले ही लागू हो जाना चाहिए था.
मैं इस बात के लिए सरकार की प्रशंसा तो करता हूं, लेकिन इसका पूरा श्रेय सरकार को नहीं देता हूं, उसका कारण है.
हमारे सबके सामने कुछ दिन पहले ही प्रधानमंत्री नरेन्द्र मोदी जी ने जब पहली बार सामान्य वर्ग का 10 प्रतिशत आरक्षण का रेश्यो बढ़ाया, तब जाकर यह जो झूठा मिथक था कि 50 प्रतिशत से ऊपर आरक्षण बढ़ा नहीं सकते थे.
इसी कारण से पिछड़ा वर्ग वर्षों से इस तकलीफ को भोगता हुआ, यद्यपि.
गृह मंत्री (श्री बाला बच्चन) - माननीय विधायक जी, आपकी पार्टी पिछले 15 साल तक मध्यप्रदेश में शासन में रही, हम तो मात्र 6 महीने में इसको ले आए.
अध्यक्ष महोदय - टोका टाकी न करें.
डॉ. मोहन यादव - अगर मुझे समय मिला तो अभी वह भी पोल खोलूंगा, माननीय मंत्री जी, मेरा निवेदन तो मानो, मैंने धन्यवाद भी दिया है, अभी बात पूरी नहीं हुई.
श्री बाला बच्चन - (श्री जालम सिंह जी की तरफ देखते हुए) जालम सिंह जी, इसका प्रतिशत 60 नहीं 64 प्रतिशत है.
अध्यक्ष महोदय - मंत्री जी कृपया विराजे, डॉ मोहन यादव जी, आप शुरू रखें.
डॉ. मोहन यादव - अध्यक्ष जी, धन्यवाद.
माननीय नरेन्द्र मोदी जी ने जब पहली बार 10 प्रतिशत का आरक्षण सामान्य वर्ग को बिना किसी समस्या के बढ़ाया तो यह रास्ता दिखा कि हां, हम इस दिशा में आगे बढ़ेंगे.
मैं आपकी बात इसलिए कहना चाहता हूं कि पूर्ववर्ती जो माननीय रामजी महाजन आयोग हैं, उन्होंने स्वयं ने प्रदेश में सिर्फ 35 प्रतिशत आरक्षण की अपनी गणना करके जब उन्होंने अपनी रिपोर्ट प्रस्तुत की, उसकी तुलना में 50 प्रतिशत के कारण से मात्र 14 प्रतिशत लोग ही आरक्षण का लाभ ले पा रहे थे.
हम आज अगर पूरे देश का आंकलन करें, हम अपने पुराने हिसाब में देखें तो लगभग 50 प्रतिशत आरक्षण के बावजूद भी मध्यप्रदेश सरकार में आज भी 11500 पद खाली पड़े हुए हैं.
वह 14 प्रतिशत से आंकड़ा देखेंगे तो आज भी हमारे पास 11500 पद खाली पड़े हुए हैं.
हम अपने ही सरकार की व्यवस्थाओं के आधार पर बात करें कि जब आप बढ़ा रहे है, जब आप बढ़ाना ही चाहते हैं तो 27 की बजाए 35 प्रतिशत आरक्षण बढ़ाए, क्योंकि आबादी का जो वास्तविक रेश्यो है, उस वास्तविक रेश्यो पर हमको जाना पड़ेगा.
आप उसको कम मत करिएगा, अगर आप कम करेंगे तो अन्याय करेंगे.
मैं इस माध्यम से भी कहना चाहूंगा कि आपने सबने देखा कि हमारे पूर्व प्रधानमंत्री माननीय चरण सिंह के बाद माननीय नरेन्द्र मोदी जी देश के दूसरे ओबीसी प्रधानमंत्री है.
श्री कुणाल चौधरी - मोहन भैया, मेरी इस बात पर भी प्रकाश डाल देना कि 3-3 मुख्यमंत्री पिछड़ी जाति के बन गए, लेकिन उन्होंने कभी भी पिछड़ी जाति पर ध्यान नहीं दिया.
माननीय कमलनाथ जी का धन्यवाद देना पड़ेगा, जिन्होंने आते ही यह कर दिया है.
अध्यक्ष महोदय - यादव साहब, आप उस तरफ ध्यान मत दो.
डॉ. मोहन यादव - माननीय अध्यक्ष जी, यह बिलकुल सही बात है कि ओबीसी को पहले प्रधानमंत्री कांग्रेस के बजाए ओबीसी के लिए जनता पार्टी की सरकार में चरण सिंह जी आए, भाजपा दूसरी बार प्रधानमंत्री बनाकर माननीय नरेन्द्र मोदी जी को लाई, उसी प्रकार से तीन-तीन मुख्यमंत्री ओबीसी से शुरूआत हुई जो कमलनाथ जी पर आकर टिकी है.
यह सौभाग्य की बात है, अच्छी बात है.
अब मैं यह मानकर चलता हूं कि आगे जो आपने बात कही है, जिस दृष्टि से हम आगे बढ़ रहे हैं कि जो 27 प्रतिशत आपने किया है, इसके लिए पहले तो धन्यवाद, लेकिन इसको 33 प्रतिशत की तरफ ले जाने की आवश्यकता पड़ेगी.
मैं बताना चाहता हूं कि इसी सरकार ने भाजपा सरकार से बहुत सारे मामलों में तुलना की है, लेकिन आपने खुद ने ही वर्ष 1994 में जब पहली बार आरक्षण की तरफ आगे बढ़े थे, तो 2002 में खुद ने कांग्रेस सरकार ने स्वीकार किया था कि जितने ओबीसी के लोग हैं, उनकी पोस्टिंग नहीं हो पा रही, उनकी नियुक्तियां नहीं हो पा रही है, इसमें इसकी आवश्यकता पड़ेगी, इसी चलते हुए सदन में माननीय अध्यक्ष जी आपके माध्यम से आपने ही निश्चित किया कि बैकलॉग और बाकी प्रमोशन के मामले में क्लास 1 को छोड़कर, क्लास 2, 3, 4, इनमें जो विसंगति कोर्ट के कारण लटकी पड़ी है, उसका निराकरण करने की आवयकता है.
वहीं इसमें एक और विशेष बात यह रहती है कि जो शासकीय अनुदान प्राप्त संस्थाएं हैं, वह तो आपकी बात मानती ही नहीं है, वह आरक्षण का लाभ ही नहीं देती है, और उसके आरक्षण का लाभ न देने के कारण यह जो एक बड़ा वर्ग वंचित है, उसकी दिशा में भी हमको कार्य करने की आवश्यकता है कि जिनको भी शासन से एक बार स्वीकृति होती है, उनको सबको इसका लाभ देना चाहिए.
भाजपा सरकार ने पिछड़े वर्ग के कल्याण के लिए 961 करोड़ रूपए का प्रावधान किया था, जबकि इस सरकार ने मात्र 821 करोड़ रूपए किया है.
जब आप 27 प्रतिशत की बात कर रहे हैं तो आप उस अनुपात में बजट भी तो दीजिए, जब आप बजट नहीं दे रहे है और आप पैसे की बात कर रहे हैं, जब तक आप गंभीरता से उस दिशा में नहीं बढ़ेंगे तो 27 प्रतिशत आरक्षण की घोषणा का पूरा लाभ नहीं मिलेगा.
आपने राम जी महाजन सम्मान, सावित्री बाई फुले सम्मान, ये आपने घोषणा की थी, अब इन घोषणाओं के बाद हमारी सरकार ने तो सबको सम्मान और पुरस्कार दिए हैं, लेकिन वर्तमान सरकार ने इस ओर कोई कदम नहीं बढ़ाया है.
छात्रावास में जो दाखिले मिलने पर 2-2 छात्रों के लिए जो धनराशि देने की बात थी, सरकार ने वह भी बन्द कर दी है.
आपने यह मान लिया है, यह बहुत अच्छी बात है.
अब मैं माननीय मंत्री जी से आपके माध्यम से कहना चाहूँगा कि आने वाले समय में पंचायत, नगर निगम चुनाव हैं.
क्या आप 27 प्रतिशत आरक्षण उन संस्थाओं में भी रखेंगे ?
हमारे निर्वाचन की जो आपने बात कही है, उसको बढ़ाइये, उसका दायरा बढ़ाइये.
अभी आपने बाकी संस्थाओं के साथ, इसमें भी आपको आरक्षण की सीमा बढ़ाने की आवश्यकता पड़ेगी.
इसी प्रकार से हम जिस दृष्टि से यहां बैठकर बात कर रहे हैं.
क्या आपने समग्र रूप से ओ. बी. सी. की बात की ?
का यह आरक्षण किसी पर एहसान नहीं है, ओ. बी. सी. का आरक्षण एक सामाजिक क्रांति है.
हमारे अपने आरक्षण के बलबूते पर समाज मे वर्षों तक जो विसंगतियां फैली हुई थीं, उन विसंगतियों में भविष्य में कोई विस्फोट न हो, परस्पर ताल-मेल चले, एक-दूसरे को लेकर चलने का भाव बने तो चाहे अनुसूचित जाति का हो, अनुसूचित जनजाति का हो, पिछड़े वर्ग का हो, यह भाव बड़ा करने की आवश्यकता है.
हम काल के प्रवाह में और वर्तमान परिदृश्य में देखते हैं एवं कई बार (XXX).
इसमें कई ओ. बी. सी. वाले आएंगे और डॉक्टर बन जाएंगे तो पता नहीं कि कितने लोग मर जाएंगे ?
माननीय अध्यक्ष महोदय, मैं आपके माध्यम से बताना चाहूँगा कि ओ. बी. सी. का यह आरक्षण सर्वप्रथम तमिलनाडु में दिया गया था लेकिन तमिलनाडु में आज स्वास्थ्य सेवाओं में देखिये.
जबकि इसमें उल्टा यह हो यह रहा है कि स्वास्थ्य सेवाओं में अगर गिरावट आई है तो आर्थिक रूप से एन. आर. आई. का कोटा और तमाम प्रकार के दूसरे रास्ते निकले हैं, इसलिए हमारी स्वास्थ्य सेवाओं में यह गिरावट आई है.
यहां तक की सामान्य वर्ग के लोग भी अगर आरक्षण लेते हैं तो डॉक्टर, वकील, इंजीनियर बन जाते हैं .
इन सेवाओं के माध्यम से, खासकर डॉक्टर तो यूरोप चले जाएंगे या कहीं और चले जाएंगे.
हमारे यहां जिसकी आवश्यकता है, वह आज भी कम इसीलिए है.
हम आज जिस आवश्यकता पर आगे बढ़े एवं मैंने जिन-जिन बिन्दुओं की तरफ ध्यान दिलाया, आप उसका ध्यान रखेंगे.
माननीय अध्यक्ष महोदय, आपने मुझे बोलने का मौका दिया और आप इसी प्रकार से बोलने का मौका देते रहेंगे.
बहुत-बहुत धन्यवाद.
सामान्य प्रशासन मंत्री (डॉ. गोविन्द सिंह) - माननीय अध्यक्ष महोदय, आज हमारे द्वारा प्रस्तुत मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिए आरक्षण) संशोधन विधेयक में माननीय सदस्य श्री प्रदीप पटेल, श्री कुणाल चौधरी, श्री जालम सिंह पटेल और डॉ. मोहन यादव ने अपना पक्ष रखा एवं सभी ने इसका समर्थन किया.
किसी ने घुमा-फिराकर समर्थन किया, किसी ने सीधा-सीधा कर दिया.
मैं यह कहना चाहता हूँ कि वास्तव में सबसे पहले इस बात के लिए स्व.
श्री अर्जुन सिंह जी को हम धन्यवाद देना चाहते हैं और आज उन्हें याद करेंगे.
(मेजों की थपथपाहट) यह सोच उत्तर भारत में सबसे पहले हमारे स्वर्गीय नेता अर्जुन सिंह जी की थी, उनकी समग्र विकास, सभी जातियों, सभी वर्गों को समानता का अधिकार देने की सोच थी.
उस सोच के तहत उन्होंने रामजी महाजन आयोग का गठन किया और इस आयोग ने पूरे प्रदेश में घूम-घूमकर, जो पिछड़ी जातियां थीं, उन जातियों को इसमें शामिल करने का प्रयास किया, यदि कहीं कोई छूटी भी, तो बाद में यदि उन्होंने आग्रह किया तो उनको भी इसमें शामिल किया गया है.
आज मध्यप्रदेश में शासकीय सेवा में प्रथम, द्वितीय और तृतीय श्रेणी के अधिकारी और कर्मचारी भर्ती होते हैं, उनमें अभी अनुसूचित जाति का आरक्षण 16 प्रतिशत, अनुसूचित जनजाति का आरक्षण 20 प्रतिशत और अन्य पिछड़े वर्गों के लिए 14 प्रतिशत का आरक्षण है, इस प्रकार यह कुल मिलाकर अभी 50 प्रतिशत था, वह सुप्रीम कोर्ट के आदेश के तहत हुआ था.
परन्तु जब इसका पूरे देश में अध्ययन किया गया तो तमिलनाडु में, केरल में और कर्नाटक में कई जगह 67 प्रतिशत, कई जगह 72 प्रतिशत और कई जगह 70 प्रतिशत आरक्षण है तो मध्यप्रदेश में क्यों नहीं हो सकता है ?
अभी माननीय सदस्य ने कहा कि इस पर स्थगन आदेश है तो मैं मानता हूँ कि पूरी जानकारी करने के बाद एवं अध्ययन करने के बाद ही तय किया है कि मध्यप्रदेश में इस आरक्षण के लिए कोई रोक माननीय सर्वोच्च न्यायालय और माननीय उच्च न्यायालय के द्वारा नहीं है.
अब हम यह नहीं कहते कि आपने किया कि नहीं किया.
नेता प्रतिपक्ष (श्री गोपाल भार्गव) - डॉक्टर साहब, रोक की बात तो तब आएगी, जब महामहिम राज्यपाल महोदया से इसका कानून बन जायेगा.
मैं यह कहना चाहता हूँ कि ठीक है, आरक्षण के सभी समर्थन में हैं, कोई विरोध नहीं कर रहा है
माननीय अध्यक्ष महोदय, माननीय संसदीय कार्यमंत्री जी से दो बातें कहना चाहता हूं.
क्या आपके राज्य में नौकरियां हैं ?
आपने राजनीतिक लाभ के लिये यह 27 प्रतिशत आरक्षण किया है और आप और भी मांग कर रहे हैं, आप यह कह रहे हैं कि हम आरक्षण बढ़ायेंगे.
क्या आप इसको सिर्फ राजनीतिक लाभ के लिये कर रहे हैं ?
क्या आप ओ. बी. सी. के लोगों के लिये, उस वर्ग में आने वाली सभी समाज और जातियों के लिये, आप यह (XXX) पकड़ाना चाहते हैं कि हमने आपको इतना आरक्षण दे दिया है.
यदि आप कुछ करना चाहते हैं तो आप नंबर एक काम यह करें कि आप नौकरियों की संख्या बतायें ?
टी और ट्रायबल के लिये बीस प्रतिशत है, एस. सी. के लिये शायद 17 प्रतिशत आरक्षण है और यह आरक्षण 27 प्रतिशत होगा, इस प्रकार से कुल मिलाकर 73 प्रतिशत आरक्षण हो रहा है.
क्या यह आरक्षण आप प्रायवेट सेक्टर के लिये भी लागू करवायेंगे ?
क्योंकि सबसे ज्यादा नौकरियां यदि आने वाली है तो वह प्रायवेट सेक्टर में ही आने वाली हैं, आपकी शासकीय सेवाओं में नहीं आने वाली हैं.
यदि यह (XXX) नहीं है, यह (XXX) नहीं है तो आप यह बतायें कि कितनी नौकरियां आप इन वर्षों में जनरेट करने वाले हैं?
डॉ. गोविन्द सिंह -- माननीय अध्यक्ष महोदय, (XXX) और (XXX) तो आप पंद्रह साल से प्रदेश की जनता को दिखाते रहे हैं(मेजों की थपथपाहट)
श्री गोपाल भार्गव -- माननीय अध्यक्ष महोदय, हमने इस तरह से कभी बात नहीं की है.
डॉ. गोविन्द सिंह -- मैं जवाब दे रहा हूं, कृपया आप सुन तो लें.
श्री गोपाल भार्गव -- माननीय अध्यक्ष महोदय,जब खुली चर्चा हो रही है और चर्चा के उपरांत ही विधेयक पारित होगा.
इस प्रकार से जब खुली चर्चा हो रही है तो थोड़ा इन बातों को आप बता दें कि प्रायवेट सेक्टर में या शासकीय नौकरियों में आप कितनी नौकरियां उपलब्ध करवायेंगे ?
क्या इसके बारे में आपकी कोई कार्य योजना, कोई सांख्यिकीय, कोई आपका गणित है ?
डॉ. गोविन्द सिंह -- माननीय अध्यक्ष महोदय, यह आज जो प्रस्ताव है, यह संशोधन विधेयक केवल पिछडे़ वर्ग के आरक्षण को 14 प्रतिशत से 27 प्रतिशत आरक्षण करने का आया है.
आज प्रस्ताव जब हम लायेंगे, 27 प्रतिशत निजी सेक्टर एवं प्रायवेट संस्थानों में. . . . . .
श्री गोपाल भार्गव -- आप 100 प्रतिशत कर दें, लेकिन डॉक्टर साहब जब मिठाई की दुकान खाली पड़ी है, कोपर खाली पड़े हैं और आप कह रहे हैं कि रसगुल्ले खा लो, इससे क्या होना है ?
डॉ. गोविन्द सिंह -- कहां खाली पड़ी है ?
आप खोखला करके गये हैं और हम भर रहे हैं.
राजस्व एवं परिवहन मंत्री (श्री गोविन्द सिंह राजपूत ) -- माननीय अध्यक्ष महोदय, मिठाई की दुकान खाली छोड़ी किसने है?
श्री वालसिंह मैड़ा -- माननीय अध्यक्ष महोदय, अभी सिर्फ छ: माह हुये हैं, होगा, होगा बिल्कुल होगा.
डॉ. गोविन्द सिंह -- माननीय अध्यक्ष महोदय, मैं बता दूं कि आज भी मध्यप्रदेश में शासकीय संस्थाओं में, गवर्नमेंट के विभागों में, निजी स्वास्थ्य संस्थाओं में, नगरीय प्रशासन में, कोऑपरेटिव में, निगम में, मंडल में भी कम से कम दो-ढाई लाख पद लगभग खाली पड़े हैं.
हमारे पास अभी सीधे आंकड़े नहीं अगर आप पहले बता देते तो वह भी मंगा लेते.
दो-ढाई लाख संख्या भरी जाना है और हम अभियान चलाकर इन्हें भरना चाहते हैं.
इसलिये इस आरक्षण को अभी लाना जरूरी था क्योंकि इससे पिछड़े वर्ग के लोग वंचित हो जायेंगे.
अभी पिछड़े वर्ग में भी दो वर्ग हो गये हैं, एक अति अगड़ा, एक अति पिछड़ा.
पिछड़े वर्ग में भी मार्शल कौम हैं जैसे पटेल है, यादव हैं, जाट हैं, लोधी हैं, यह तमाम लोग ताकतवर हैं.
यह लोग पैसे से, पढ़ाई से, लिखाई से, लठ्ठ से हर चीज से गांव में मजबूत हैं, यह लोग बराबर से टक्कर लेते हैं.
लेकिन जो वास्तव में बहुत गरीब लोग हैं वह कम हैं, इस 27 प्रतिशत के आरक्षण से उनकी इस मामले में संख्या बढ़ेगी और उनको भी लाभ मिलेगा.
जैसे धोबी है, बढ़ई है, लुहार हैं, उनको भी लाभ मिलेगा.
श्री गोपाल भार्गव -- डॉक्टर साहब यह आप बहुत अच्छी बात कर रहे हैं.
जैसे हमारे यहां रैकवार हैं, पानी भरने वाले लोग हैं, सेन हैं या अति पिछड़े जो लोग हैं, उनका कोई संरक्ष्ाक नहीं है जो बाहूबली जातियां हैं, थोड़ी सी समृद्ध हैं, वह अपना अधिकार ले जाती हैं और पूरा आरक्षण वह लूट कर ले जाती है, क्या आप इनके लिये कुछ कोटा निश्चित कर सकते हैं ?
27 प्रतिशत आरक्षण में कुछ इनके लिये आप यदि 7 प्रतिशत भी निश्चित कर दें तो मैं मानकर चलता हूं कि पिछड़े और अति पिछड़े में यदि हमें कहीं कभी इसमें अंतर भी करना पड़े तो सात प्रतिशत आरक्षण में ऐसे लोगों को जिनके घर में एक भी नौकरी में नहीं हैं, भृत्य भी नहीं हैं और कई परिवार ऐसे हैं जहां दस-दस नौकरियां हैं तो अगर आप इसमें कुछ न्याय संगत कर दें तो मैं मानकर चलूंगा कि यह आपका बहुत अच्छा प्रस्ताव रहेगा.
अध्यक्ष महोदय -- मुझे यह बताओ कि एक तरफ से गोपाल खड़े हो जाते हैं, एक तरफ से गोविन्द खड़े हो जाते हैं, दोनों सीधी-सीधी बात कर रहे हैं तो नर्मदा क्या करे ?
(हंसी)
डॉ. गोविन्द सिंह -- माननीय अध्यक्ष महोदय, मैं यह कहना चाहता हूं कि नेता प्रतिपक्ष का सुझाव वास्तव में सही और सराहनीय है.
पहले जब यह संशोधन आया, उस समय आपसे सुझाव नहीं मिल पाये न चर्चा हो पाई.
(श्री जालम सिंह पटेल के अपने आसन पर खड़े होकर कुछ कहने पर) अरे आपसे ज्यादा बाहुबली कौन हैं, आपके लठ्ठ की वजह से पूरा नरसिंहपुर हिल रहा है.
आपकी लाठी से पूरा नरसिंहपुर हिल रहा है(हंसी)
श्री जालम सिंह पटेल -- आपसे बड़ा बाहुबली कोई नहीं हो सकता है.
मैं निवेदन करना चाहता हूं कि जिनको आरक्षण मिल गया है और आरक्षण का लाभ मिल गया है उनके परिवार के लोग आरक्षण न लें.
अध्यक्ष महोदय -- आप बैठ जायें, डॉक्टर साहब आप बोलें.
श्री कुणाल चौधरी-- अध्यक्ष महोदय, यह सब पिछड़ी जाति का विरोध इसलिये कर रहे हैं, नेता प्रतिपक्ष भी क्यों कर रहे हैं, मुझे लगता है . . (व्यवधान). .
अध्यक्ष महोदय-- संसदीय मंत्री जब बोलें कोई न टोके.
गोविंद सिंह-- नेता प्रतिपक्ष ने विरोध नहीं किया है, उन्होंने सहयोग किया है और वास्तव में नेता प्रतिपक्ष जी की भावना से मैं सहमत हूं, पहले से यह बात समझ में नहीं आई. आपने उठाया तो भविष्य में इस पर चर्चा करेंगे, विचार करेंगे और जो संभव हो सकेगा.. . .
श्री गोपाल भार्गव-- अध्यक्ष महोदय, मैं इसलिये संशोधन नहीं लाया, मैंने कहा हाउस में बात कर लेंगे.
अध्यक्ष महोदय-- आपकी बात से सहमत हैं गोविंद.
श्री गोपाल भार्गव-- आप आगे इस बात पर विचार कर लेना जैसे जो अति पिछड़े हैं, जैसे बिहार में हैं, उत्तर प्रदेश में हैं और अन्य राज्यों में उनके लिये अलग से आरक्षण है.
मैं चाहता हूं वास्तव में उनके साथ न्याय मिले, घर में एक भृत्य की भी नौकरी नहीं है, चपरासी की नौकरी भी नहीं है और कहीं-कही इस आरक्षण के दम पर पूरा परिवार नौकरी में हैं.
10-10, 15-15 लोग शासकीय सेवाओं में हैं, लेण्ड लार्ड भी हैं उनमें, मैं चाहता हूं कि ऐसे अति गरीब, अति पिछड़े जो लोग हैं उनके लिये भी, उनका हक मिले.
अध्यक्ष महोदय-- चलो, हो गया, समाप्त करिये.
उन्होंने कह दिया.
श्री गोपाल भार्गव-- बल्कि अनुसूचित जाति से भी ज्यादा गये बीते लोग हैं.
डॉ. गोविंद सिंह-- वास्तव में सच्चाई है.
मैं आपकी बात से पूरी तरह सहमत हूं और वास्तविकता है.
आज भी ग्रामीण क्षेत्रों में स्थिति खतरनाक है, वह कई वर्षों से अनुसूचित जाति, जनजाति से भी ज्यादा गरीब, पिछड़े, शोषित और परेशान हैं.
इस बात पर अब आगे से आपका सुझाव है तो विचार करेंगे.
अपने सभी अधिकारियों से राय लेंगे और अन्य प्रदेशों में जहां-जहां लागू है उनका भी हम अध्ययन करेंगे.
श्री गोपाल भार्गव-- बिहार में है.
डॉ. गोविंद सिंह-- बिहार, यूपी में जहां आपने बताया, उनको भी बुलायेंगे कि क्या हो सकता है.
चूकि आप सबने इसका समर्थन किया है और वास्तव में यह सराहनीय है इससे पिछड़े वर्ग के लोगों को आगे जो 14 की बजाय 27 प्रतिशत लाभ मिलेगा और जहां तक शासकीय भर्तियां हैं और निगम मंडलों की भर्तियों में भी इसको पूरा लागू किया जायेगा और जल्दी से जल्दी हम प्रयास करेंगे कि जो भर्तियां वर्षों से खाली पड़ी हैं उन्हें भरा जाये और उसमें भी इन सबको आरक्षण दिया जाये.
बजट का सवाल जहां तक आपने उठाया है तो इसका जब बजट स्वीकृत पद हैं तो उन पर हम भरती करेंगे तो इसमें बजट की कोई आवश्यकता नहीं होगी क्योंकि पूर्व से स्वीकृत बजट है, पद पूर्व से स्वीकृत हैं, उन्हीं को हम अभियान चलाकर भरेंगे तो हाल फिलहाल बजट की आवश्यकता नहीं होगी.
अगर पद बढ़ायेंगे तो बजट भी स्वीकृत करेंगे और इसमें यह भी तय है कि बैकलॉग के जो पद हैं उस पर अन्य किसी वर्ग का, सामान्य वर्ग के व्यक्ति को रोजगार नहीं मिलेगा, यह भी आपसे सुनिश्चित करते हैं.
10 प्रतिशत आरक्षण सामान्य वर्ग के अति पिछड़े गरीब लोग हैं उनको भी किया है, इस प्रकार कुल मिलाकर 73 प्रतिशत आरक्षण मध्यप्रदेश में हो जायेगा.
वास्तव में जिनको हक मिलना चाहिये था उनको इसमें हक प्राप्त हो सकेगा.
माननीय अध्यक्ष महोदय, समूचे पक्ष, विपक्ष ने इसमें अपनी राय से समर्थन व्यक्त किया है, इसलिये मैं आपसे निवेदन करता हूं कि हमारा प्रस्ताव जो पिछड़ वर्ग के संशोधन का है उसे सर्व सम्मति से स्वीकृत किया जाये.
अध्यक्ष महोदय-- प्रश्न यह है कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिये आरक्षण) संशोधन विधेयक, 2019 (क्रमांक 15 सन् 2019) पर विचार किया जाये.
प्रस्ताव स्वीकृत हुआ.
अब विधेयक के खंडों पर विचार होगा.
प्रश्न यह है कि खण्ड 2 तथा 3 इस विधेयक के अंग बने.
खण्ड 2 तथा 3 इस विधेयक के अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
डॉ. गोविंन्द सिंह-- अध्यक्ष महोदय, मैं, प्रस्ताव करता हूं कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिये आरक्षण) संशोधन विधेयक, 2019 पारित किया जाए.
अध्यक्ष महोदय-- प्रस्ताव प्रस्तुत हुआ कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिये आरक्षण) संशोधन विधेयक, 2019 पारित किया जाए.
प्रश्न यह है कि मध्यप्रदेश लोक सेवा (अनुसूचित जातियों, अनुसूचित जनजातियों और अन्य पिछड़े वर्गों के लिये आरक्षण) संशोधन विधेयक, 2019 पारित किया जाए.
प्रस्ताव स्वीकृत हुआ.
विधेयक सर्वानुमति से पारित हुआ.
अध्यक्ष महोदय-- सदन की कार्यवाही अपराह्न 3.30 बजे तक के लिये स्थगित.
(2.00 बजे से 3.30 बजे तक अंतराल)
(3.35 बजे) अध्यक्ष महोदय { श्री नर्मदा प्रसाद प्रजापति (एन. पी. ) } पीठासीन हुए.
(5) मध्यप्रदेश मोटरयान कराधान(संशोधन) विधेयक,2019 (क्रमांक 24 सन् 2019)
परिवहन मंत्री( श्री गोविन्द सिंह राजपूत) - अध्यक्ष महोदय, मैं, प्रस्ताव करता हूं कि मध्यप्रदेश मोटरयान कराधान(संशोधन) विधेयक,2019 पर विचार किया जाय.
अध्यक्ष महोदय - प्रस्ताव प्रस्तुत हुआ कि मध्यप्रदेश मोटरयान कराधान(संशोधन) विधेयक,2019 पर विचार किया जाय.
श्री यशपाल सिंह सिसौदिया ( मंदसौर ) - माननीय अध्यक्ष जी, वर्ष 2019-20 का आम बजट माननीय वित्त मंत्री जी द्वारा प्रस्तुत किया जा चुका उस पर सामान्य चर्चा हो चुकी.
सभी विभागों की अनुदान मांगों पर भी चर्चा हो चुकी और सरकार ने कहा कि यह बजट जन कल्याणकारी है, लोक कल्याणकारी है और बगैर किसी कर को लगाये यह बजट बनाया गया है और बजट प्रस्तुत किया गया और बजट पास भी किया गया.
यह बात ठीक है कि बजट में पेड़े की ब्रांडिंग हो गई, सेव की ब्रांडिंग हो गई, महेश्वर की साड़ियों की ब्रांडिंग हो गई और किसी प्रकार का कर भी न लगा, लेकिन जब विधेयकों का सिलसिला शुरू हुआ और आज कार्य सूची में 15-17 विधेयक आये तो मुझे लगा कि मोटर यान कराधान(संशोधन) विधेयक के अंतर्गत मध्यप्रदेश की जनता को कोई और सौगात मिलेगी, या सामान्य सा ऐसा प्रावधान होगा ,जिसे पढ़कर हमको प्रसन्नता होगी, लेकिन विधेयकों के माध्यम से माननीय परिवहन मंत्री जी ने जो विधेयक प्रस्तुत किया, वाहनों पर भारी भरकम करारोपण किया गया.
मुझे कल्पना नहीं थी कि दुपहिया वाहन हों, चार पहिया वाहन हों, भारी वाहन हों, ट्रक हों,, बड़े ट्राले हों जिनकी हजारों किलोग्राम की ढुलाई क्षमता हो.
सबको इस कराधान के अंतर्गत, इस टेक्स के अंतर्गत सम्मिलित करने का सरकार ने मन भी बनाया और उसकी खूबसूरत डिजाईन भी की.
पूर्ववर्ती सरकार के समय जहां प्रति त्रैमासिक हुआ करता था इसे आपने मासिक कर दिया.
एक तरफ हम चाहते हैं कि मध्यप्रदेश का कारोबार बढ़े, व्यापार,व्यवसाय बढ़े लेकिन जब लोग नया वाहन खरीदेंगे और विशेषकर आर. टी. ओ. में पंजीयन कराएंगे, जब उसका नवीनीकरण कराएंगे, मोटर साईकल से लेकर और दूसरे व्हीकल भी या सड़क पर दौड़ने वाले भारी भरकम वे वाहन, जिनको इस एक्ट के पास होने के बाद कर की मार झेलनी पड़ेगी.
निश्चित रूप से महाराष्ट्र हमारे नजदीक पड़ता है, गुजरात हमारे नजदीक पड़ता है, राजस्थान हमारे नजदीक पड़ता है, सीमावर्ती राज्य हैं और बीच में हम मध्यप्रदेश.
जब भारी भरकम वाहनों को त्रैमासिक को मासिक में आप परिवर्तित कर रहे हैं किलोग्राम में आप उसको परिवर्तित कर रहे हो तो मध्यप्रदेश के व्यापार,व्यवसाय का फर्क पड़ेगा.
हम देखते हैं अगर राजस्थान,उत्तर प्रदेश की सीमा से लगे हुए पेट्रोल पंप 5 से 10 कि. मी. दूर होते हैं जब भी हमारे यहां का पेट्रोल,डीजल भरवाने वाला व्यक्ति उन राज्यों में जाता है तो डीजल, पेट्रोल गाड़ियों में भी भरवाकर ले आता है और ड्रमों में भी भरवाकर ले आता है क्योंकि उसको बचत होती है.
हमारे मध्यप्रदेश की वह जनता जो मोटर साईकल से लेकर ट्रकों तक सफर करती है उसमें चार पहिया वाहन, आठ पहिया वाहन, सोलह पहिया वाहन, भारी भरकम ट्राले हों, इस मध्यप्रदेश की जनता को तीन प्रकार से टेक्स देना पड़ता है.
रोड टेक्स वह देता है, टोल टेक्स वह देता है और पुलिस प्रशासन और यातायात पुलिस को समय-समय पर जो सामान्य शुल्क होता है, वह देता है.
कई बार हम देखते हैं कि किसी एक वाहन के मालिक का एक महीने में दो-तीन बार चालान बन जाता है.
ग्रामीण क्षेत्रों में किसानों की हालत तो बहुत खराब है वह अगर खेतों से गांव की तरफ जा रहा है.
शहर से गांव और गांव से शहर की ओर जा रहा है, बीच में एक स्थान पर चेकिंग चल रही है, दूसरे स्थान पर चेकिंग चल रही है.
उसको उस दौर से गुजरना पड़ता है.
मंत्री जी निश्चित रूप से आप मेरे सुझावों को गंभीरता से देखेंगे, समझेंगे और उस पर कहीं न कहीं रिलेक्सेशन देंगे, जनता को लाभ होना चाहिए क्योंकि विधेयक माध्यम से आप कराधान बढ़ा रहे हो, टैक्स बढ़ा रहे हो.
आम बजट में आपने टैक्स नहीं बढ़ाया, आपको साधुवाद और धन्यवाद, लेकिन कान सीधे हाथ से न पकड़कर कान उलटे हाथ से पकड़ लिया.
जनता पर भार तो पड़ना है लोक सेवा यान के अंतर्गत आप वृद्धि देखेंगे तो मैंने कुछ अध्ययन किया है.
पहले 90 रुपये प्रति सीट प्रति तिमाही था, अभी आपने उसको बढ़ाकर 150 रुपये प्रति सीट प्रतिमास कर दिया है.
अब इसे आप हर माह लेंगे जबकि वह पहले हर तीन माह में था.
13+1 सीटर, 14 सीट के जो वाहन होते हैं उसमें आपने 200 रुपए प्रति माह कर दिया है और उसमें 20 रुपये की वृद्धि कर दी है.
पहले यह 180 रुपये प्रति तिमाही थे.
प्रति तिमाही तो यह भी है लेकिन इसमें आपने 20 रुपये का इजाफा कर दिया है.
मद - 5 अगर आप देखेंगे 28000 किलोग्राम से अधिक किन्तु 29000 किलोग्राम से अधिक नहीं, 9000 रुपए प्रति तिमाही क्षमता को बढ़ाकर आपने इसमें कर दिया.
जबकि पूर्ववर्ती सरकार के समय 3250 रुपये प्रति तिमाही था, क्षमता थी 12000 किलोग्राम से अधिक किन्तु 13000 किलोग्राम से अधिक न हो, इसमें किलोग्राम बढ़ाया है, इसमें 28000 किलोग्राम से 29000 किलोग्राम तक कर दिया है.
अध्यक्ष महोदय, आप संरक्षण देंगे.
इसी प्रकार 1000 किलोग्राम या उसके भाग के लिए आप देखेंगे तो 350 रुपये प्रति तिमाही कर दिया है.
पहले 250 रुपये प्रति तिमाही था.
इसमें भी 100 रुपये प्रति माह की वृद्धि करके 1000 रुपये तक सालाना वृद्धि कर दी.
5000 किलोग्राम से अधिक नहीं, में आपने 1000 रुपये सालाना की वृद्धि कर दी.
पहले यह 4200 रुपये प्रति वर्ष था जो अब 6000 रुपया प्रति वर्ष हो गया.
पहले यह 4200 रुपये प्रति वर्ष था.
अभी आपने 500 रुपये प्रतिमाह के हिसाब से देखेंगे इसको 12x5=60, इसको 6000 रुपया कर दिया.
इसी प्रकार से 5000 किलोग्राम से अधिक किन्तु 6000 किलोग्राम से अधिक नहीं, इसमें 1200 रुपये की अभिवृद्धि हुई है.
(घंटी बजने पर) अध्यक्ष महोदय, आपने घंटी बजा दी, लेकिन अभी बोलने के लिए तो मेरे पास में बहुत है.
अध्यक्ष महोदय - मेरे पास में समय कम है.
श्री यशपाल सिंह सिसौदिया - अध्यक्ष महोदय, मैं जल्दी ही समाप्त कर दूंगा.
हजारों किलोग्राम के माध्यम से आप देखेंगे और दो पहिया वाहन ले लें या अन्य सीटर देख लें.
दो पहिया वाहन की कीमत में टैक्स गत समय 7 प्रतिशत था, इस आपने प्रस्तावित 9 प्रतिशत कर दिया, 2 प्रतिशत की अभिवृद्धि कर रहे हैं.
पेट्रोल कार 4 पहिया की कीमत में जो टैक्स 7 प्रतिशत था आपने 9 प्रतिशत उसको कर दिया.
2 प्रतिशत की आपने वृद्धि कर दी.
डीजल कार 4 पहिया की कीमत में 1 प्रतिशत का अंतर आया, पहले यह टैक्स 9 प्रतिशत था, अब इसको 10 प्रतिशत कर दिया.
यात्री वाहन को अगर आप देखेंगे तो 180 रुपये प्रति सीट था, 20 रुपये की वृद्धि इसमें की है.
आप इसे 200 रुपये प्रस्तावित कर रहे हैं.
इसी प्रकार भारी वाहन के ऊपर जो टैक्स आहूत किया है उसको आपने 2 प्रतिशत बढ़ा दिया है.
यह पहले 6 प्रतिशत था, इस बार आपने 8 प्रतिशत कर दिया.
अध्यक्ष महोदय, कुल मिलाकर आप मध्यप्रदेश की जनता के साथ विशेषकर दो पहिया से लेकर बसों में बैठने वाले यात्री हों या नगर सेवा का मामला हो, चाहे वह भारी वाहन हों, जिसमें हजारों क्विंटल के भार में उसमें जादूगिरी की है.
किलोग्राम में कर करके उसको कहीं न कहीं दिखाने की कोशिश की है.
प्रति तिमाह से आप उसको प्रति माह पर ले आये.
जो नवीनीकरण होगा, उस नवीनीकरण में भी आपने वृद्धि की है.
आप जो विधेयक ला रहे हैं इसमें आम जनता को आज नहीं तो कल मालूम पड़ेगा और आपसे भी माननीय मंत्री जी स्पष्ट कहना चाहूंगा कि आप बिल्कुल क्लियर कीजिए कि मध्यप्रदेश की जनता पर आखिर इससे भार कितना पड़ेगा?
दो पहिया वाहन से लेकर चार पहिया वाहनों तक कितना भार पड़ेगा, इसको जरूर आप स्पष्ट कीजिएगा, क्योंकि इसको जल्दीबाजी में देखा था और आपने घंटी भी बजा दी, लेकिन कुल मिलाकर के मध्यप्रदेश की जनता का भला होना चाहिए.
जो वाहनों पर चल रहे हैं जो ट्रक लेकर चल रहे हैं ट्रक आपरेटर्स, ट्रक आनर्स, 13+1 सीटर की गाड़ी वाले, जीप, कार, निजी वाहन वाले, इन सबको लेकर हमको चलना है और विशेषकर कारोबार, व्यवसाय, व्यापार में भी हमारे मध्यप्रदेश में इन पर कोई असर न पड़े उसको भी देखना पड़ेगा.
अध्यक्ष महोदय, आपने जो समय दिया उसके लिए बहुत बहुत धन्यवाद.
श्री देवेन्द्र वर्मा ( खण्डवा ) -- माननीय अध्यक्ष महोदय माननीय मंत्री जी ने जो मोटर यान कराधान संशोधक विधेयक प्रस्तुत किया है.
मैं उसका विरोध करता हूं.
जब हम मोटरयान की बात करते हैं तो उसमें मेरा मानना ऐसा है कि कहीं न कहीं एक वह लोग जो कि रोजगार कर रहे हैं, एक वह लोग जो कि उसमें यात्रा कर रहे हैं एक वह लोग जो कि उसकी सेवा दे रहे हैं.
इन तीनों लोगों की अगर हम चिंता करेंगे तो ध्यान में आता है कि जो मंत्री जी ने यह विधेयक पेश किया है उसका उद्देश्य यह है कि किस प्रकार से हम केवल अपना खजाना भरें, किस प्रकार से हम ज्यादा से ज्यादा टैक्स वसूलें, सिर्फ एक मात्र यह ही ध्येय लेकर यह संशोधन विधेयक लाये हैं.
मैं इस संशोधन विधेयक का विरोध करता हूं.
इन्होंने जो संशोधन इसमें किये हैं इसमें एक बात जो अच्छी देखने को मिलती है कि बैटरी चलित जो टैक्सी या वाहन हैं उन पर कुल मानक मूल्य का चार प्रतिशत से केवल एक प्रतिशत टैक्स घटाया है बाकी इसके अतिरिक्त हर जगह पर इन्होंने चार गुना टैक्स करने का काम किया है.
जब हम बस की बात करते हैं या सवारी वाहन की बात करते हैं तो ध्यान में आता है कि मंत्री जी ने अपने बजट भाषण में भी बात रखी थी कि हम छिंदवाड़ा और सागर में वाल्वो बस चलाने जा रहे हैं.
मैं आपके माध्यम से माननीय मंत्री जी से निवेदन करूंगा कि अन्य शहरों के उन गरीबों की भी आप चिंता करिये जहां पर कि यात्रियों को जानवरों की तरह ठूंसा जाता है और आम आदमी उन बसों में यात्रा नहीं कर सकते हैं.
मैं अपने यहां इंदौर और खण्डवा की बात करूं खण्डवा से इंदौर के लिए प्रति 5 मिनट पर एक बस चलती है और उन बसों में हम ठीक से बैठ नहीं सकते हैं.
छोटी छोटी 35 सीटर बस होती हैं उसमें पैर सीधा नहीं कर पाते हैं.
इसी प्रकार की बसें इंदौर से सभी शहरों की ओर चलती हैं.
इस प्रकार से कहीं न कहीं बड़े शहरों के बीच में जो बसें चलने वाली हैं उस तरह की बस छोटे शहरों में भी चलायें.
आप प्रदेश में जिस प्रकार की वाल्वो बस की कल्पना कर रहे हैं तो मेरा कहना है कि इस तरह की बसें पूरे मध्यप्रदेश में चलें, जिससे पूरे मध्यप्रदेश के नागरिकों को फायदा मिले और साथ ही साथ ऐसे क्षेत्र चाहे हमारा खण्डवा अलीराजपुर झाबुआ हो आप वहां पर एक बार जाकर दौरा अवश्य करें.
बाजार के दिन वहां के टैक्सी और लोड़िंग गाडियों को आप देखें लगभग जिस गाड़ी की क्षमता 12 - 12 है उसमें 40 से 50 सवारियों को बैठाया जाता है अर्थात् एक अमानवीय तरीके से बैठाया जाता है.
ऐसे क्षेत्रो में ज्यादा से ज्यादा वाहन जनता की पहुंच में हों.
माननीय मंत्री जी इस प्रकार का प्रावधान करने की आवश्यकता है.
पूरे प्रदेश में एक समान कर, कहीं न कहीं यह बड़े और छोटे के भेद को मिटायेगा, कहीं न कहीं ग्रामीण क्षेत्रों में आदिवासी क्षेत्रों में जहां पर वाहनों की आवश्यकता है तो उन जगहों पर अगर टैक्स कम किया जायेगा तो उन बेरोजगारों को भी फायदा होगा जो इस क्षेत्र में है.
इसके पीछे मेरा यह मानना है कि एक यह ही व्यवसाय ऐसा है जिसमें कोई बेरोजगार अगर बैंक से ऋण लेता है तो दूसरे दिन से उसकी आय प्रारम्भ हो जाती है, वह अपना रोजगार शुरू कर सकता है, कहीं न कहीं बेरोजगार युवाओं को भी इसमें टैक्स में छूट देंगे तो निश्चित रूप से राहत की बात होगी.
दूसरी बात आपने स्कूल बसों पर भी प्रति माह के हिसाब से टैक्स का प्रावधान करने जा रहे हैं इसमें यह इस बार नया प्रावधान कर रहे हैं कि प्रति दिन प्रति सीट के हिसाब से अतिरिक्त टैक्स लगा रहे हैं.
इसके माध्यम से वह स्कूल जो कि बच्चों को इस प्रकार की सुविधा देते हैं कि बच्चे स्कूल बस से जा सकते हैं, हमारे खण्डवा जैसे शहर में आटो के द्वारा बच्चे स्कूल जाते हैं और आटो की सवारी संख्या तीन तीन या चार चार की होती है उसमें वह 10 - 10 बच्चों को बैठा लेते हैं.
मेरा आपके माध्यम से मंत्री जी से निवेदन है कि यह इस प्रकार जो स्कूल बसों पर कर लगा रहे है इसको हटायें, इसमें संशोधन करें और इस प्रकार से प्रोत्साहित करें कि प्रत्येक स्कूल अपनी स्वयं की बस सुरक्षा के मानकों को ध्यान में रखते हुए संचालित कर सके तो हमारे प्रदेश के नौनिहालों के लिए यह एक अच्छा निर्णय होगा, इन स्कूल बसों को कर के दायरे में न लायें.
इसी प्रकार से मेरा आपके माध्यम से मंत्री जी से निवेदन है कि हम देखते हैं कि हम किसी सड़क पर पैदल चल रहे हैं तो कोई भी डम्पर या ट्रेक्टर आता है तो वह काला धूंआं छोड़ते हुए जाता है इस तरह से जो वाहन प्रदूषण फैला रहे हैं इस प्रकार के वाहनों पर आप टैक्स बढ़ायेंगे या जो सुरक्षा के मानकों को पूरा नहीं करते हैं.
इन पर आप कोई चिंता करेंगे क्योकि हम देख रहे हैं कि बहुत बड़ी संख्या में लोग सड़क दुर्घटना में अपनी जान खो रहे हैं, इसका भी इसमें विचार किया जाय और जो पूरा संशोधन विधेयक लाये हैं यह बगैर किसी सोच विचार के केवल टैक्स वसूलने के विचार से लाये हैं यह प्रदेश की 7.5 करोड़ जनता के साथ में अन्याय है.
मै इस संशोधन विधेयक का विरोध करता हूं इस पर गहन विचार विमर्श किया जाय और सभी बातों को ध्यान में रखते हुए इस विधेयक को लाया जाता तो उचित होता.
आपने बोलने का समय दिया बहुत बहुत धन्यवाद्.
कुंवर विजय शाह (हरसूद) -- अध्यक्ष महोदय, मध्यप्रदेश मोटरयान कराधान (संशोधन) विधेयक,2019 पर विस्तार से सिसौदिया जी और देवेन्द्र जी ने अभी मंत्री जी के सामने बातें रखी हैं.
अभी हमारे सिसौदिया जी कह रहे कि पैसे बढ़ाकर आप कान इधर से पकड़ो या उधर से पकड़ो.
अब सिसौदिया जी, इनका हाथ है और इनका कान हैं, ये कहीं से भी पकड़ें, पर जनता के कान तो मत पकड़ो.
ये पैसे बढ़ाकर जनता के कान पकड़ रहे हैं.
मंत्री जी, यह तो सरासर अन्याय है.
अध्यक्ष महोदय, मैं लम्बी बात नहीं करुंगा, लेकिन जिस तरीके से आपने टैक्स बढ़ाया है, केवल दो बिन्दुओं पर मंत्री जी एवं सरकार का ध्यान आकर्षित करुंगा.
भारत सरकार ने भी पर्यावरण को बचाने के लिये बैटरी द्वारा चलित वाहनों पर छूट दी है.
पेट्रोल और डीजल भी आने वाले समय में खत्म होने वाला है.
अब अगर हम ग्रीन एनर्जी को प्रोत्साहन नहीं देंगे और वैसे ही बैटरी द्वारा चलति वाहन बहुत महंगे हैं.
अगर बैटरी द्वारा चलति वाहन पर भी आप टैक्स केवल नाममात्र का कम करेंगे, मुझे लगता है कि केवल 2 प्रतिशत टैक्स बैटरी द्वारा चलित वाहनों पर आपको लेना चाहिये.
इसके अलावा भी जो आपने टैक्स बढ़ाये हैं, वह कम नहीं हैं.
इसके बारे में डीटेल में सिसौदिया जी ने बताया है.
तीसरी बात, हमारे मध्यप्रदेश की जनता के अधिकांश बच्चे बसों से स्कूल में जाते हैं.
बहुत नामिनल पैसा पहले बसों का लगता था टैक्स के रुप में.
मंत्री जी, अभी जो मेरे पास जानकारी है, उसमें आपने अगर 13 सीट से ज्यादा सीट की वह बस है, तो आपने 60 रुपया प्रति सीट प्रति दिन बढ़ाये हैं.
अगर कोई 50 सीटर स्कूल बस है और 60 रुपये प्रति सीट से बढ़ायेंगे, तो मंत्री जी जरा आप अंदाज लगा लीजिये कि साल का उसको कितना पैसा लगेगा.
महीने का उसको कितना पैसा लगेगा और यह सारा पैसा, जो स्कूल की बसों से बच्चे जाते हैं, अगर आप बढ़ाकर लेंगे, तो गरीब आदमी, आम आदमी यह पैसा कहां से देगा.
वह फीस बढ़ायेंगे, अगर वह फीस बढ़ायेंगे, तो निश्चित रुप से उसका भार आम जनता पर आयेगा.
मंत्री जी, इस पर मेहरबानी करके स्कूल बसों पर आप यह नया टैक्स न लगायें, यह मेरा आपसे निवेदन है.
इसी तरह से इतने सारे रोड टैक्स हैं, ऊपर से टोल टैक्स है.
अगर एक गाड़ी इन्दौर से भोपाल आती एवं जाती है, तो उसको 2 हजार रुपये आने में और 2 हजार रुपये जाने में लगता है.
रोड टैक्स वह अलग दे रहा है.
इसके अलावा वह बेरयिर वाले अलग ले लेते हैं, बीच बीच में पुलिस के सहयोग से.
कुल मिलाकर मध्यप्रदेश की आम जन का जीवन आप दुरुह करने जा रहे हैं.
इसलिये मेरा आपसे निवेदन है कि इस पर आप पुनर्विचार करें और जिस तरीके से आपने जो टैक्स बढ़ाया है डीजल से चलित वाहन पर 8 से 10 प्रतिशत बाकी 7 से 8 प्रतिशत.
हाईब्रिड, पेट्रोल,सीएनजी एवं एलपीजी गाड़ी, इस पर भी आपने टैक्स बढ़ा दिया.
इस पर बढ़ाने की आवश्यकता नहीं थी.
क्योंकि हम धीरे धीरे पेट्रोल से हाईब्रिड पेट्रोल पर जा रहे हैं.
इससे निश्चित रुप से प्रदूषण भी खत्म होगा.
सीएनजी, एलपीजी इस पर भी आपने टैक्स बढ़ा दिया.
मेरा निवेदन है कि इस पर आपने जो 8 प्रतिशत किया है, उसको वापस 4 प्रतिशत करें और जो बैटरी द्वारा चलित वाहनों पर आपने 4 प्रतिशत किया है, उसको भी आपको कम करके 2 प्रतिशत करना चाहिये और जिस तरीके से आपने आम जनता पर इस टैक्स के रुप में भार दिया है, मैं इसका विरोध करता हूं.
मेरा सरकार से निवेदन है कि बच्चों पर मेहरबानी करें.
मध्यप्रदेश के जो नौजवान बच्चे हैं, जिनका भावी भविष्य स्कूल में जाकर के आगे बढ़ने का है, उन पर भी आप रहम नहीं कर रहे हैं, यह घोर अन्याय है.
इसका मध्यप्रदेश के हमारे होनहार बच्चों एवं आम जनता पर भार पड़ेगा.
इसलिये इस टैक्स का मैं विरोध करता हूं. धन्यवाद.
अध्यक्ष महोदय -- माननीय मंत्री जी.
कुँवर विजय शाह -- अध्यक्ष महोदय, दर्शक दीर्घा में बच्चे भी बैठे हुए हैं.
अध्यक्ष महोदय -- कोई बात नहीं, होता है.
परिवहन मंत्री (श्री गोविन्द सिंह राजपूत) -- माननीय अध्यक्ष महोदय, केन्द्र की सरकार द्वारा गडकरी जी की अध्यक्षता में एक मीटिंग हुई.
माननीय शाह साहब, ये जो टैक्स में वृद्धि हमने की है, ये हमने नहीं की, हमको ऊपर से निर्देश थे.
वर्ष 2018 में गडकरी जी की अध्यक्षता में ग्रुप ऑफ मिनिस्टर्स की बैठक असम में हुई, जिसमें यह निर्णय लिया गया कि करों को सुसंगत बनाया जाए.
ये अनुशंसा सारे देश में लागू हुई, मध्यप्रदेश भी उनमें से एक था.
गडकरी जी की अध्यक्षता में ग्रुप ऑफ मिनिस्टर्स की बैठक में निर्णय लिया गया कि जितने भी गैर-व्यावसायिक वाहन हैं, उन पर लाइफटाइम टैक्स यानि जीवनकाल कर लिया जाए.
यह सुझाव वहां से आया है.
उस सुझाव को हमें मान्य करना पड़ा.
ग्रुप ऑफ मिनिस्टर्स द्वारा एक सुझाव और आया कि जीवनकाल कर की नई दरें अधिसूचित जारी करने का आदेश भी हमें वहीं से मिला.
अध्यक्ष महोदय, भारत सरकार के सुझावों के संबंध में मोटरयानों पर करों के सरलीकरण और राजस्व की वृद्धि हेतु विभिन्न मदों में संशोधित प्रस्ताव प्रस्तावित किए गए, जिससे मध्यप्रदेश मोटरयान कराधान (संशोधन) अधिनियम, 2019 विचार हेतु प्रस्तुत किया गया, हम लाए.
अध्यक्ष महोदय, अभी 400 करोड़ रुपये का हमने प्रावधान किया है.
बहुत सारी बातों का हमने इसमें सरलीकरण किया है.
जिन लोगों की बकाया राशि पहले दण्ड की, जुर्माने की राशि 100 प्रतिशत होती थी, इतना पैसा वे लोग भर नहीं पाते थे.
इतना पैसा न भरने के चक्कर में कोर्ट में जा भी नहीं पाते थे, तो हमने 100 प्रतिशत से घटाकर 50 प्रतिशत कर दिया.
50 प्रतिशत करने से फायदा यह हुआ कि जिन वाहनस्वामियों की अपील होती थी, उन्हें अपील करने में सुविधा हो गई.
साथ ही राजस्व की वसूली की सुविधा भी हो गई.
उससे राजस्व की आय भी बढ़ी.
अध्यक्ष महोदय, 1 अक्टूबर, 2014 के पश्चात् सभी मालवाहक जीवनकाल कर को जमा करने की अनिवार्य श्रेणी में आ चुके हैं.
इसलिए अब 12 टन से लेकर 28 टन तक के मालयानों को जीवनकाल कर लगाए जाने का हमने प्रस्तावित किया है.
इससे दो फायदे होंगे, एक तो चोरी भी नहीं बढ़ेगी, जो कर की चोरी होती है, टैक्स की चोरी होती है, वह प्रवृत्ति रुकेगी और दूसरा शासन को एकमुश्त राजस्व मिल जाएगा.
अध्यक्ष महोदय, हमारे साथी अभी कह रहे थे कि हमने बहुत कर लगा दिया.
मध्यप्रदेश में विभिन्न वर्ग के वाहनों में जीवनकाल कर में 7 से 9 को बढ़ाकर मात्र 8 से 16 प्रतिशत किया गया है और बताना चाहता हूँ सिसौदिया जी के लिए कि मध्यप्रदेश भारत में सबसे कम टैक्स लेता है.
आप देखें कि केरल में 20 प्रतिशत, कर्नाटक में 17 प्रतिशत, उड़ीसा में 20 प्रतिशत और आप जिस महाराष्ट्र की बात कर रहे थे सिसौदिया जी, वहां भी 20 प्रतिशत ही है.
श्री यशपाल सिंह सिसौदिया -- मैंने टैक्स की बात नहीं की है, महाराष्ट्र की, गुजरात की और राजस्थान की.
श्री गोविन्द सिंह राजपूत -- मुझे तो टैक्स की बात करनी पड़ेगी ना.
श्री यशपाल सिंह सिसौदिया -- मैंने कहा कि वहां का कारोबार बढ़ेगा और मध्यप्रदेश का कारोबार घटेगा.
श्री गोविन्द सिंह राजपूत -- अध्यक्ष महोदय, मैं आपकी बात से सहमत हूँ.
पर मैं बता रहा हूँ कि हम बहुत कम हैं, अभी हम आधे पर ही अटके हुए हैं.
हमारे भाई कुँवर शाह साहब ने कहा तो मैं बताना चाहता हूँ कि स्कूल बसों पर हमने कोई टैक्स नहीं बढ़ाया है.
कुँवर विजय शाह -- मेरे पास जो कागज हैं, इनमें यह है.
श्री गोविन्द सिंह राजपूत -- मैं समझा रहा हूँ.
कुँवर विजय शाह -- माननीय मंत्री जी, यहां कोई प्रिंटिंग मिस्टेक होगी.
मैंने कोई भी बात अपने मन से नहीं रखी है.
अध्यक्ष महोदय -- एक बात का ध्यान रखें, जो मुझे इंगित न करके सीधी बात करें, वह नहीं लिखा जाएगा.
कुँवर विजय शाह -- माननीय अध्यक्ष जी, ये विधान सभा से ही प्राप्त दस्तावेज हैं.
श्री विश्वास सारंग -- अध्यक्ष महोदय, आपने तो बड़ी उलझन में डाल दिया, अभी तक वे सुन रहे थे, अब देखना भी पड़ेगा, किसकी नजर आप पर है, किसकी नहीं है.
अध्यक्ष महोदय -- देखना पड़ेगा भाई.
ये जो सीधा-सीधा संवाद होने लगता है.
मैं कहां चला जाता हूँ.
कुँवर विजय शाह - अध्यक्ष महोदय, बिना आपकी अनुमति से सदन नहीं चल सकता.
मैं आपकी अनुमति से ही बोल रहा हूं.
जो दस्तावेज मुझे विधान सभा से दिया गया है, मैंने मेरे घर से नहीं छापा.
अध्यक्ष महोदय - विजय शाह जी, आपकी गलती नहीं है.
जिस ड्रेस में गोविंद राजपूत जी आये हैं, आप बिना वजह वहीं आकर्षित हो जाते हैं, यहां देखना भूल जाते हैं.
कुँवर विजय शाह - माननीय अध्यक्ष जी, चूंकि बच्चों की भी चिंता है, मध्यप्रदेश के बच्चों की.
श्री गोविंद सिंह राजपूत - माननीय अध्यक्ष महोदय, मैं कॅुंवर साहब की जिज्ञासा का ध्यान रखूंगा.
अध्यक्ष महोदय - चलिये.
आप दोनों समय का ध्यान रखें.
श्री गोविंद सिंह राजपूत - अध्यक्ष महोदय, आप जो स्कूल बसों के टैक्स की बात कर रहे हैं, उसमें हमने सुविधा दी है.
अभी तक क्या होता था कि स्कूल की बसें हों या किसी फैक्ट्री की बसें हों, स्कूल, कॉलेज की बसें जब स्कूल का टाईम खत्म हो जाता है, छुट्टियां होती हैं,उस समय वह बसें खड़ी रहती हैं.
अगर वह बस अपने छात्रों को लेकर भी नाके से निकलती थी, तो उसको पुलिस वाले पकड़ लेते थे, तो हमने यह सुविधा दी है कि वह थोड़ा सा टैक्स भरकर उन 2-3 महीने की छुट्टियों के समय में अपनी बस का अन्य उपयोग भी कर सकते हैं.
यह हमने सुविधा दी है कि वह जायें और अन्य उपयोग करें.
कुँवर विजय शाह - माननीय अध्यक्ष जी, यह कहीं भी स्पष्ट नहीं है.
अध्यक्ष महोदय - प्रश्न उत्तर नहीं.
विजय शाह जी, जब मंत्री जी बोल रहे हैं, तो न लिखा हो, लेकिन विश्वास तो किया करो.
श्री गोविंद सिंह राजपूत - कुँवर साहब ने शायद रात में पढ़ा होगा.
कुँवर विजय शाह - मैं रात में नहीं पढ़ता गोविंद सिंह जी, मैं दिन में पढ़कर बोल रहा हूं.
आप जीपीएस तो लगा नहीं पाये, फिटनेस कर नहीं पाये.
स्पीड गवर्नर बच्चों की गाड़ी में लगा नहीं पाये.
बच्चों की सुरक्षा कर नहीं पाये.
क्या बात करते हो आप ?
अध्यक्ष महोदय - गोविंद सिंह जी, जरा जल्दी करेंगे.
श्री बृजेन्द्र सिंह राठौर - विजय शाह जी, रात में पढ़ना क्या गुनाह है ?
श्री गोविंद सिंह राजपूत – (XXX) डर क्यों गये ?
डॉ. नरोत्तम मिश्र - अध्यक्ष महोदय, बृजेन्द्र सिंह राठौर जी की चिंता यह है कि अगर यह रात में नहीं पढ़ेंगे, तो विभाग ही बंद हो जायेगा.
अध्यक्ष महोदय - मैं वही बोलने वाला था कि बृजेन्द्र राठौर जी, देखो कम से कम आपको रात का जिक्र नहीं करना चाहिये.
श्री बृजेन्द्र सिंह राठौर - माननीय अध्यक्ष महोदय, आपका निर्देश मिल गया.
अब हम दिन में ही ध्यान रखेंगे.
कुँवर विजय शाह - माननीय अध्यक्ष जी, मैं जो कुछ बोल रहा हूं, आपने क्या जीपीएस, फिटनेस, स्पीड गवर्नर इसका ध्यान रखा है क्या ?
अध्यक्ष महोदय - विजय शाह जी, जब आप बोल रहे थे, मंत्री जी चुपचाप सुन रहे थे.
यह अच्छी परम्परा नहीं है.
दिस इज़ नॉट प्रश्नकाल.
कुँवर विजय शाह - अध्यक्ष महोदय, मेरा नाम लेकर बोला कि मैं रात में पढ़ता हूं.
अब मैं रात में पढ़ूं, दिन में पढ़ूं आपको क्या लेना देना ?
श्री विश्वास सारंग - अध्यक्ष महोदय, शाह साहब का दिमाग दिन में खुलता है या रात में इससे इनको क्या लेना देना.
अध्यक्ष महोदय - मेरी बात सुनिये.
शाह जी, आपके दिव्यचक्षु किसी भी समय खुल सकते हैं.
उस पर कोई रोक नहीं है, लेकिन अभी फिलहाल मेरा कहना है, मेरे पास समय की उपलब्धता को ध्यान में रखते हुये वरिष्ठ सदस्य मुझे सहयोग करेंगे, ऐसा मैं मानकर चलता हूं.
गोविंद सिंह जी, जरा अपनी स्पीड बढ़ाइये.
चौथे गेयर में गाड़ी लाइये.
श्री गोविंद सिंह राजपूत - अध्यक्ष महोदय, बहुत छोटा सा है, ज्यादा नहीं है.
ग्रामीण क्षेत्र में वाहन चलाने पर 7 प्रतिशत की जगह 1 प्रतिशत टैक्स लिया जा रहा है.
हमने टैक्स नहीं बढ़ाया है.
आरटीओ कार्यालय में जो पुन: पंजीयन होते थे, उनमें बिल जमा नहीं किये जाते थे, इस कारण से वाहन की वास्तविक कीमत के आधार गणना करने में कठिनाई होती थी.
हमने अब इसमें वाहन के कुल भार पर टैक्स प्रस्तावित किया है.
इससे टैक्स में आसानी होगी और राजस्व की हमें हानि भी नहीं होगी.
स्कूल की बात हम कर चुके हैं शाह जी की बात पर.
अध्यक्ष महोदय, पर्यावरण को
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .
XXX : आदेशानुसार रिकार्ड नहीं किया गया.
ध्यान में रखते हुये हमने बैटरी संचालित समस्त वाहनों को जीवन काल कर में छूट दिया है.
इन वाहनों पर मात्र 4 प्रतिशत की दर से जीवन काल कर लगेगा.
हमारे देवेन्द्र वर्मा जी कह रहे थे वॉल्बो बस के बारे में, मुझे आपकी बस की चिंता है, जब हम बसें चलायेंगे, तो खंडवा से वॉल्बो बस जरूर चलेगी, इसका ध्यान रखा जायेगा.
अध्यक्ष महोदय, बहुत-बहुत धन्यवाद.
अध्यक्ष महोदय - प्रश्न यह है कि मध्यप्रदेश मोटरयान कराधान (संशोधन) विधेयक 2019 पर विचार किया जाए.
प्रस्ताव स्वीकृत हुआ.
अब विधेयक के खण्डों पर विचार होगा.
प्रश्न यह है कि खण्ड 2, 3 तथा 4 इस विधेयक के अंग बनें.
खण्ड 2, 3 तथा 4 इस विधेयक के अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
श्री गोविन्द सिंह राजपूत-- अध्यक्ष महोदय, मैं, प्रस्ताव करता हूँ कि मध्यप्रदेश मोटरयान कराधान (संशोधन) विधेयक, 2019 पारित किया जाय.
अध्यक्ष महोदय-- प्रस्ताव प्रस्तुत हुआ कि मध्यप्रदेश मोटरयान कराधान (संशोधन) विधेयक, 2019 पारित किया जाय.
प्रश्न यह है कि मध्यप्रदेश मोटरयान कराधान (संशोधन) विधेयक, 2019 पारित किया जाय.
प्रस्ताव स्वीकृत हुआ.
विधेयक पारित हुआ.
मध्यप्रदेश कृषि-उपज मंडी (संशोधन) विधेयक, 2019 (क्रमांक 10 सन् 2019).
किसान कल्याण तथा कृषि विकास मंत्री (श्री सचिन सुभाषचन्द्र यादव)-- माननीय अध्यक्ष महोदय, मैं, प्रस्ताव करता हूँ कि मध्यप्रदेश कृषि-उपज मण्डी (संशोधन) विधेयक, 2019 पर विचार किया जाय.
अध्यक्ष महोदय-- प्रस्ताव प्रस्तुत हुआ कि मध्यप्रदेश कृषि-उपज मण्डी (संशोधन) विधेयक, 2019 पर विचार किया जाय.
श्री गौरीशंकर चतुर्भुज बिसेन(बालाघाट)-- माननीय अध्यक्ष महोदय, मध्यप्रदेश कृषि-उपज मण्डी (संशोधन) विधेयक, 2019 में एक छोटा सा संशोधन आवश्यक था.
मैं समझता हूँ कि इसकी आवश्यकता थी और हम जानते हैं कि निर्वाचित मंडियों का कार्यकाल 5 साल का होता है.
अधिकतम 6-6 माह करके दो बार बढ़ाया जाता है और 6 महीने तक मंडियाँ काम कर सकती हैं लेकिन कई बार ऐसे अवसर आते हैं कि मंडियों का विभाजन होता है या मंडियों के निर्वाचन में और समय लगता है.
ऐसे समय में, उस समय का लाभ लेकर लोग न्यायालय जाते हैं और न्यायालय जाकर के लंबे समय तक पद पर बने रह सकते हैं.
इससे शासन को असुविधा होती थी.
ऐसी स्थिति पहली बार आई और इसलिए मैं समझता हूँ यह भारसाधक नियुक्त करने का जो संशोधन आया है, यह बहुत अच्छा संशोधन है.
इससे सरकार का एक नियंत्रण भी रहेगा और समयावधि के अन्दर चुनाव होते तक भारसाधक उसमें काम करेंगे.
मैं इसका समर्थन करता हूँ.
श्री जजपाल सिंह “जज्जी”(अशोकनगर)-- माननीय अध्यक्ष महोदय, मैं मंडी संशोधन विधेयक 2019 का समर्थन करता हूँ क्योंकि यह देखने में आता था कि जब कोई नवीन मंडी बन रही है या किसी मंडी में कोई परिसीमन हुआ है तो वहाँ पर जो राज्य शासन द्वारा समितियों का गठन किया जाता था.
जैसा कि अभी हमारे माननीय वरिष्ठ सदस्य जी ने कहा कि जो समितियाँ बनती थीं वे किसी न किसी बहाने से, क्योंकि जो राज्य शासन, जो नियम 72 अभी तक था वह केवल यह कहता था कि, “ राज्य शासन अधिसूचना द्वारा मंडी समिति के गठन के लंबित रहने की कालावधि के दौरान स्थापति की गई नई मंडी के लिए एक भारसाधक समिति का गठन करेगी.
” और पूर्ण विराम, “गठन करेगी” तक था.
लेकिन उसके बाद उसको विघटन करने, यदि कोई परिस्थितियाँ ऐसी आती हैं कि उस समिति का अगर विघटन करना पड़े तो सरकार के पास कोई अधिकार नहीं था इसलिए लोग कोर्ट में जाकर और एक तरह से वह फिर प्रयास करते थे कि मंडियों के चुनाव लेट करें ताकि वह अधिक समय तक रह सकें इसलिए इस संशोधन के माध्यम से यह चूँकि प्रजातांत्रिक व्यवस्था है, मंडियों में चुनाव हों और उस चुनाव को किसी तरह, ऐसी समितियाँ जो बना दी जाती हैं वह प्रभावित न कर सकें.
इसके लिए इस नियम में यह संशोधन है कि, “ परन्तु राज्य सरकार ऐसी गठित समिति को विघटित करने के लिए सक्षम होगी.
” इसका जोड़ा जाना अति आवश्यक था.
इसके लिए मैं माननीय कृषि मंत्री जी को बहुत बहुत बधाई देता हूँ कि उन्होंने प्रजातंत्र की एक व्यवस्था जिसमें कई बार अवरोध उत्पन्न होता था उसको दुरुस्त करने का कार्य किया.
मैं इसका समर्थन करता हूँ. धन्यवाद.
अध्यक्ष महोदय-- प्रश्न यह है कि मध्यप्रदेश कृषि-उपज मण्डी (संशोधन) विधेयक, 2019 पर विचार किया जाय.
प्रस्ताव स्वीकृत हुआ.
अध्यक्ष महोदय-- अब विधेयक के खण्डों पर विचार होगा.
खण्ड 2 इस खण्ड में एक संशोधन है.
सीतासरन शर्मा(होशंगाबाद)-- माननीय अध्यक्ष महोदय, माननीय मंत्री जी ने जो विधेयक प्रस्तुत किया है उसमें एक तो हमारे वरिष्ठ सदस्य और पूर्व कृषि मंत्री जी ने जो बात की वह तो ठीक है ओ. आई. सी. बनाने का अधिकार शासन को होना चाहिए.
अध्यक्ष महोदय-- माननीय, पहले आपने जो संशोधन दिया है वह पढ़ दीजिए.
डॉ. सीतासरन शर्मा(होशंगाबाद)-- अध्यक्ष महोदय, मैं प्रस्ताव करता हूँ कि खण्ड 2 में इस प्रकार संशोधन किया जाय-
खण्ड 2 में विद्यमान परन्तुक की प्रथम पंक्ति में शब्दावली “ऐसी गठित समिति को” के स्थान पर “जो गठित समिति अच्छा कार्य कर रही है उन्हें छोड़कर” शब्दावली प्रतिस्थापित की जाए.
अध्यक्ष महोदय, विघटन करने का अधिकार सरकार ने ले लिया किन्तु इसको Arbitrarily करें, बस यही हमारा अनुरोध है.
बहुत सी समितियाँ अच्छा काम करती हैं उन अच्छा काम करने वाली समिति को विघटित करके ओआईसी बना देना कोई अच्छा निर्णय नहीं होगा.
जो समितियाँ गलत काम करती हैं उनके लिए आपने अधिकार लिया है आप उन्हें विघटित कर दीजिए.
जब एक मंडी समिति की दो बनाते हैं तो आधे-आधे सदस्य हो जाते हैं परन्तु जो सदस्य चुने हुए हैं वे कन्टीन्यु कर सकते हैं उनको कन्टीन्यु करना भी चाहिए.
खाली जगह पर नॉमीनेट किए जा सकते हैं.
चुने हुए सदस्यों में अध्यक्ष बनाया जा सकता है.
मेरा संशोधन का मतलब सिर्फ इतना था कि जो समितियाँ ठीक काम करती हैं उनको आप काम करने दें.
जो समितियाँ उस दौरान या उसके पहले गलत काम कर रही थीं या ठीक काम नहीं कर रहीं थीं उनको विघटित करने का अधिकार लें.
दूसरी बात यह है कि चुनाव जल्दी से जल्दी कराएं ताकि प्रशासनिक व्यवस्था की बजाए चुनी हुई मंडियाँ आएं जिससे जनता और कृषकों को उससे लाभ मिल सके.
किसान कल्याण तथा कृषि विकास मंत्री (श्री सचिन सुभाष यादव)--अध्यक्ष महोदय, किसी भी समिति संस्था को असीमित अवधि के लिए रखा जाना संभव नहीं है.
मैं माननीय गौरीशंकर बिसेन जी, जजपाल जी दोनों को धन्यवाद, साधुवाद देना चाहता हूँ.
माननीय सीतासरन शर्मा जी को भी धन्यवाद देना चाहता हूँ.
इस सदन से यह निवेदन करता हूँ कि इस विधेयक को सर्वसम्मति से पारित किया जाए.
अध्यक्ष महोदय--प्रस्ताव प्रस्तुत हुआ कि खण्ड 2 में इस प्रकार संशोधन किया जाय :-
खण्ड 2 में विद्यमान परन्तुक की प्रथम पंक्ति में शब्दावली "ऐसी गठित समिति को" के स्थान पर "जो गठित समिति अच्छा कार्य कर रही है उन्हें छोड़कर" शब्दावली प्रतिस्थापित की जाए.
संशोधन अस्वीकृत हुआ.
अध्यक्ष महोदय--प्रश्न यह है कि खण्ड 2 इस विधेयक का अंग बने.
खण्ड 2 इस विधेयक का अंग बना.
अध्यक्ष महोदय-- प्रश्न यह है कि खण्ड 3 इस विधेयक का अंग बने.
खण्ड 3 इस विधेयक का अंग बना.
अध्यक्ष महोदय-- प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना
अध्यक्ष महोदय--प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
किसान कल्याण तथा कृषि विकास मंत्री (श्री सचिन सुभाष यादव)--अध्यक्ष महोदय, मैं, प्रस्ताव करता हूँ कि मध्यप्रदेश कृषि-उपज मण्डी (संशोधन) विधेयक, 2019 पारित किया जाय.
अध्यक्ष महोदय--प्रस्ताव प्रस्तुत हुआ कि मध्यप्रदेश कृषि-उपज मण्डी (संशोधन) विधेयक, 2019 पारित किया जाय.
प्रश्न यह है कि मध्यप्रदेश कृषि-उपज मण्डी (संशोधन) विधेयक, 2019 पारित किया जाय.
प्रस्ताव स्वीकृत हुआ.
विधेयक सर्वानुमति से पारित हुआ.
(7) मध्यप्रदेश सिंचाई प्रबंधन में कृषकों की भागीदारी (संशोधन) विधेयक, 2019 (क्रमांक 16 सन् 2019)
जल संसाधन मंत्री (श्री हुकुम सिंह कराड़ा)--अध्यक्ष महोदय, मैं, प्रस्ताव करता हूँ कि मध्यप्रदेश सिंचाई प्रबंधन में कृषकों की भागीदारी (संशोधन) विधेयक, 2019 पर विचार किया जाए.
अध्यक्ष महोदय--प्रस्ताव प्रस्तुत हुआ कि मध्यप्रदेश सिंचाई प्रबंधन में कृषकों की भागीदारी (संशोधन) विधेयक, 2019 पर विचार किया जाए.
श्री बहादुरसिंह चौहान (महिदपुर) -- अध्यक्ष महोदय, मध्यप्रदेश सिंचाई प्रबंधन में कृषकों की भागीदारी संशोधन विधेयक कृषकों से और आम जनता से जुड़ा हुआ बहुत ही महत्वपूर्ण विधेयक विधेयक है.
संशोधन विधेयक 2019 यह जल उपभोग्ता संस्थाओं से जुड़ा हो, मध्यप्रदेश सिंचाई प्रबंधन, कृषकों की जनभागीदारी अधिनियम वर्ष 1999 की धारा (4) की उपधारा (3) की उपधारा (7) में यह उपबंधित है कि मध्यप्रदेश की जल उपभोक्ता संस्थाओं की प्रबंध समिति के अध्यक्ष एवं प्रबंध समिति के सदस्य निर्वाचन दिनांक से जब तक उनको हटाया नहीं गया हो या वापस नहीं बुलाया गया हो 6 वर्ष के लिए इसकी कालावधि होगा.
इसका महत्वपूर्ण विषय यह है.
जनवरी 2017 में प्रदेश में 1765 जल उपभोक्ता संस्थाओं के चुनाव हुए उसके बाद 93 संस्थाओं के चुनाव और हुए इस प्रकार 1865 जल उपभोक्ता संस्थाओं के चुनाव पूरे मध्यप्रदेश में हुए.
जल संसाधन विभाग में तीन योजनाएं महत्वपूर्ण रहती हैं .
लघु योजना, मध्यम योजना और वृहद योजना.
लघु योजना में 6 सदस्यों का चुनाव होता है.
मध्यम योजना में 12 सदस्यों का चुनाव होता है और वृहद में जैसी योजना हो उसके मान से उसमें सदस्य हो जाते हैं.
पहले यह कालावधि पांच वर्ष की हुआ करती थी.
चुनाव निर्वाचन की दिनांक से चुने हुए सदस्यों में से एक तिहाई सदस्य दो साल के लिए सेवानिवृत्त हो जाएंगे.
फिर चार वर्ष की कालावधि में चुने हुए सदस्यों में से वह फिर दो वर्ष के लिए सेवानिवृत्त हो जाएंगे और फिर चुने हुए सदस्यों में से 6 वर्ष में वह फिर सेवानिवृत्त हो जाएंगे.
जब तक पूरे 6 वर्ष में चुनाव आ जाएगा.
इसके साथ-साथ आपने एक बात और भी कही है कि आपकी सरकार के आने के बाद जनवरी 2003 से इन जल उपभोक्ता संस्थाओं का कार्यकाल आपने 6 माह के लिए बढ़ाया और वह तीन जुलाई में पूर्ण हो गया है.
पुन: सरकार और माननीय मंत्री जी इन जल उपभोक्ता संस्थाओं का कार्यकाल पुन: 6 माह के लिए बढ़ाना चाहते हैं.
हमें कोई आपत्ति नहीं है लेकिन मैं आपके माध्यम से चाहता हूं कि 6 वर्ष के बाद जनवरी 2020 आ जाएगा और एक वर्ष का कार्यकाल आप बढ़ा देंगे.
अध्यक्ष महोदय, मैं आपके माध्यम से माननीय मंत्री जी से आग्रह करूंगा कि जनवरी 2020 में इन संस्थाओं के चुनाव हो जाएं.
अध्यक्ष महोदय, इन संस्थाओं के पास अर्थ कम होता है लेकिन वर्ष 1999 के पहले जो भी राशि विभाग भेजता था वह पूरी राशि अधिकारियों की भेंट चढ़ जाती थी लेकिन वर्ष 1999 के बाद इन संस्थाओं के चुनाव होने के बाद वृहद परियोजना हो, मध्यम परियोजना हो या लघु परियोजना हो जो भी राशि भेजते हों, जल उपभोक्ता संस्थाओं के अध्यक्ष और जल उपभोक्ता संस्थाओं के सदस्य मिलकर जब अतिवृष्टि हो जाती है और जब वृहद परियोजना, मध्यम परियोजना, लघु परियोजना की नहरें टूट जाती हैं और जब रबी की फसल करने का समय आता है और पुन: दोनों नहरों में पानी छोड़ने का विषय आता है उस समय नहरें टूटी हुई होती हैं.
यह संस्थाएं बहुत कम राशि में और यहां तक की जो राशि विभाग के द्वारा दी जाती है उसमें कार्य पूर्ण न होने के बाद कुछ किसान और बड़े किसान मिलकर अपने सहयोग से उन नहरों का संधारण करके नहरों को सही करके टेल तक, आखिर तक पानी पहुंचाने का काम यह संस्थाएं करती हैं.
मैं आपके माध्यम से कहना चाहता हूं कि यह संस्थाएं मध्यप्रदेश में 1865 हैं इनको मजबूत बनाने के लिए, इनको ताकतवर बनाने के लिए मैं इस विधेयक के माध्यम से एक सुझाव देना चाहता हूं कि आप इनको विभाग की ओर से जो राशि देते हो उस राशि को और बढ़ाया जाए.
वह बहुत कम राशि में बहुत अच्छा काम करते हैं और चूंकि पुरानी योजनाएं बहुत अच्छी बनी हैं और यदि हम उनको संधारित कर लेंगे उनकी अच्छी देखरेख कर लेंगे तो पूरे मध्यप्रदेश में हमारा सिंचाई का रकबा बहुत अच्छा बढ़ने वाला है.
माननीय अध्यक्ष महोदय, इसमें यह भी कहा गया है कि 2-2 वर्ष में सदस्यों की सेवानिवृत्ति होगी.
पूर्व में व्यक्ति 1 वर्ष में सेवानिवृत्त हो जाता था लेकिन 6 वर्ष की अवधि से प्रत्येक सदस्य को 2 वर्ष का कार्यकाल मिल रहा है.
पूर्व में जब लॉटरी डलती थी तो किसी सदस्य को 1 वर्ष का कार्यकाल मिलता था और किसी को 2 वर्ष का समय मिलता था लेकिन आप बहुत अच्छा विधेयक लेकर आये है कि मध्यप्रदेश में जल उपभोक्ता संस्थाओं के चुनाव होंगे, इससे प्रत्येक सदस्य को 2 वर्ष का कार्यकाल अवश्य मिल जायेगा.
माननीय अध्यक्ष महोदय, मध्यप्रदेश में इन संस्थाओं का चुनाव अधिकारी तहसीलदार होता है.
मैं चाहता हूं कि 2-2 वर्ष के कार्यकाल में जो एक तिहाई सदस्य स्वमेव सेवानिवृत्त हो जाते हैं इसमें मुझे यह समझ नहीं आ रहा है कि सर्वप्रथम 12 सदस्य चुने जाते हैं.
प्रथम 2 वर्ष पश्चात् 4 लोग सेवानिवृत्त हो जाते हैं, फिर अगले 2 वर्ष पश्चात् और 4 लोग सेवानिवृत्त हो जाते हैं और अंतिम 2 वर्षों में 4 लोग सेवानिवृत्त हो जाते हैं.
मैं आपसे कहना चाहता हूं कि आप आगामी विधान सभा सत्र में पुन: एक विधेयक लायें कि एक बार चुनाव हो जाये तो वे सभी लोग 6 वर्ष के लिए सदस्य रहें और उनमें से एक अध्यक्ष रहे क्योंकि 4 सदस्यों के चले जाने से अध्यक्ष कमजोर हो जाता है.
2 वर्ष पश्चात् 4 नये सदस्यों के आ जाने से अध्यक्ष द्वारा जो अच्छा काम किया जा रहा था, वह काम नहीं हो पाता है.
मैं इस विधेयक को इस शर्त पर सर्वानुमति से पास करवाना चाहूंगा कि मंत्री जी कह दें कि आगामी जनवरी 2020 में इन सभी संस्थाओं का चुनाव हो जायेगा क्योंकि यह विधेयक बहुत अच्छा है और कृषकों तथा सिंचाई योजनाओं से जुड़ा है इसलिए इसे सर्वानुमति से पास किया जाये.
श्री कुणाल चौधरी (कालापीपल)- माननीय अध्यक्ष महोदय, मैं मध्यप्रदेश सिंचाई प्रबंधन में कृषकों की भागीदारी संशोधन विधेयक 2019 का समर्थन करते हुए पूरे सदन से आग्रह करूंगा कि यह एक ऐसा महत्वपूर्ण विधेयक है जो कि सीधे जनप्रतिनिधियों से जुड़ा हुआ है क्योंकि हमारी लगभग 1858 जल उपभोक्ता संस्थायें पूरे प्रदेश में हैं.
पिछली बार जब इन संस्थाओं का कार्यकाल समाप्त हुआ था क्योंकि लगभग एक से डेढ़ माह उनके चुनावों में लग जाता है और उसके कारण इन संस्थाओं की अवधि को 6 माह बढ़ाने का कार्य किया गया.
यदि हमारी सरकार यह संशोधन विधेयक नहीं लेकर आती तो कहीं न कहीं ये सारी जल उपभोक्ता संस्थायें जो बेहतर काम कर रही हैं और हमारा जो मूल भाव है कि हम पंचायत स्तर से काम करें, निचले स्तर से कार्य का निर्वहन हो, पूरा कार्य निचले स्तर से हो तो जब तक ये समितियां क्रियान्वित रहेंगी, तभी निचले स्तर से, हमारी इन समितियों के माध्यम से, जल उपभोक्ता संस्थाओं के माध्यम से, जो नहरें चलती हैं उनका काम बेहतर तरीके से हो सकता है.
इसलिए 6 माह के विस्तार का प्रस्ताव हम लेकर आये हैं कि इनकी अवधि बढ़ा दी जाये ताकि अधिकारी वर्ग जो इन संस्थाओं को अपने हाथ में ले लेते थे तो कई बार देखने में आया है कि चूंकि अधिकारियों के पास कई कार्य होते हैं इसलिए वे इस ओर ध्यान भी नहीं दे पाते हैं.
हमने कई मंडी समितियों में भी इसी प्रकार की स्थितियां देखी हैं.
सामान्यत: देखने में आता है कि जनप्रतिनिधियों की इसके प्रति जवाबदेही रहती है, जवाबदारी होती है.
इसमें हर 6 साल बाद चुनाव का पुन: मौका भी मिलता है तो वह बेहतर रूप से इसमें कार्य करने की कोशिश करता है, आगे बढ़ता है, जनता की सेवा किस प्रकार की जाये इस ओर ध्यान देता है.
माननीय अध्यक्ष महोदय, इसलिए मैं पूरे सदन से आग्रह करूंगा कि एक ऐसा विधेयक जो कृषकों से जुड़ा हुआ है इसे शर्तों के आधार पर पास करने के बजाए इसे बिना किसी शर्त के पूर्णरूपेण पास किया जाना चाहिए जिससे यह जनप्रतिनिधियों के लिए बेहतर रहेगा.
इसलिए इसे पास करने के लिए मैं आप सभी से पुन: आग्रह करूंगा.
जल संसाधन मंत्री (श्री हुकुम सिंह कराड़ा)- माननीय अध्यक्ष महोदय, इस अधिनियम में जैसा कि बहादुर सिंह जी द्वारा कहा गया कि प्रदेश में सिंचाई प्रबंधन हेतु जन भागीदारी सुनिश्चित करने के लिए कृषकों की भागीदारी अधिनियम 1999 से प्रभावशील था.
यह व्यवस्था पूर्व में थी और वर्ष 2013 में इसे परिवर्तित कर दिया गया.
जब पहली बार हम यह अध्यादेश लाये तब विधान सभा चुनावों की आचार संहिता लगी हुई थी, इस कारण 1765 संस्थाओं के एक तिहाई सदस्यों के चुनाव आ गये थे.
अगर हम उनका चुनाव न कराते तो वहां प्रशासक बैठ जाता और जनप्रतिनिधियों के हाथों से ये संस्थायें चली जाती और इसके बाद जैसे ही विधान सभा के चुनाव पूर्ण हुए, लोकसभा चुनावों की आचार संहिता लग गई.
जब वह आचार संहिता समाप्त हुई तो हमें पुन: दूसरा अध्यादेश दिनांक 28.6.2019 को लाना पड़ा और दोनों को रेग्युलराईज करने के लिये हम सदन में इस अधिनियम को लाये हैं.
मैं इसमें यही कहना चाहता हूं कि इसमें न तो सरकार का कोई खर्चा है और न ही हम मूलरूप से अधिनियम में छेड़छाड़ कर रहे हैं.
जैसा कि बहादुर भाई ने कहा, कुणाल जी ने कहा कि यह एक जन-लोकहित से और जनता से जुड़ा हुआ मुद्दा है, निश्चित तौर पर.
माननीय अध्यक्ष जी ने भी मुझे आसंदी से निर्देश दिये थे कि जो संस्थाओं को राशि दी जाती है, वह बहुत कम है.
इस राशि को और 2000 के पूर्व की स्थिति में जो हर दो साल में एक तिहाई सदस्य इसके रिटायर हो जाते हैं.
इसलिये अनिश्चितता बनी रहती है, हम इस पर विचार कर रहे हैं.
हम नया अधिनियम लाकर, उसमें संशोधन लाकर आपके सामने फिर प्रस्तुत होंगे और आपको मैं विश्वास दिलाता हूं कि इस अधिनियम के तहत बेहतर व्यवस्था की जायेगी, ताकि संस्थाएं स्वतंत्र रूप से काम कर सकें और यहां पर जल संसाधन की व्यवस्थाएं बेहतर तरीके से हो सकें.
यही मेरी आपसे प्रार्थना है, मेरा पूरे सदन आग्रह है कि इसको सर्वसम्मति से पारित करने का कष्ट करें.
अध्यक्ष महोदय:- प्रश्न यह है कि मध्यप्रदेश सिंचाई प्रबंधन में कृषकों की भागीदारी (संशोधन) विधेयक, 2019 पारित किया जाए.
प्रस्ताव स्वीकृत हुआ.
प्रश्न यह है कि खण्ड 2 तथा 3 इस विधेयक का अंग बने.
खण्ड 2 तथा 3 इस विधेयक का अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
विधेयक सर्वानुमति से पारित हुआ.
4.23 बजे अध्यक्षीय घोषणा
(सदन द्वारा सहमति प्रदान की गयी.)
4.24 बजे शासकीय विधि विषयक कार्य
8. मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019
उच्च शिक्षा मंत्री (श्री जितु पटवारी) :- अध्यक्ष महोदय, मैं प्रस्ताव करता हूं कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 पर विचार किया जाए.
अध्यक्ष महोदय:- प्रस्ताव प्रस्तुत हुआ किमध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 पर विचार किया जाए.
श्री विश्वास सारंग:- माननीय अध्यक्ष महोदय, उच्च शिक्षा मंत्री द्वारा मध्यप्रदेश निजी विश्वविद्यालय (स्थापना एवं संचालन) संशोधन विधेयक. . .
नेता प्रतिपक्ष(श्री गोपाल भार्गव) :- माननीय अध्यक्ष महोदय, मैं आपका ध्यान आकर्षित करा रहा हूं कि विधेयक का अभी हो रहा है और कार्यसूची में विचार के लिये भी आपने आज ही ले लिया.
अध्यक्ष महोदय:- कभी- कभी होता है, हो जाता है.
(हंसी)
श्री विश्वास सारंग:- अध्यक्ष जी, निवेदन यह है कि उस पर चर्चा कल ही करायी जाये.
अध्यक्ष महोदय:- धन्यवाद, कर लो हो जाता था, कभी-कभी, और विश्वास जैसा विद्धान, जिस पर मुझे विश्वास.
श्री विश्वास सारंग:- अध्यक्ष महोदय, आग दोनों तरफ लगी है, मुझे भी उतना ही विश्वास है, आप पर.
श्री गोपाल भार्गव :- अध्यक्ष महोदय, आपने कैसे अनुमान लगा लिया कि आज ही पुर:स्थापित करेंगे और हम लोग आज ही विचार के लिये तैयार हो जायेंगे?
अध्यक्ष महोदय-- पूर्व के भी ऐसे उदारण है कभी कभी हुआ है, उसका मैंने पालन कर लिया है.
डॉ. नरोत्तम मिश्र--अध्यक्ष महोदय, मनवा आखिर में आप अपनी ही लेते हैं.
मानते आप कभी नहीं हो.
एक पिक्चर का गाना था ना छूने न दूंगी हाथ नजरियों से दिल भर दूंगी.
(हंसी)
अध्यक्ष महोदय--हम तो बोल रहे हैं कि ठाड़े रहियो बांकेलाल (हंसी)
डॉ. नरोत्तम मिश्र--अध्यक्ष महोदय, आपके आदेश से खड़े हुए हैं, लेकिन मनवा आखिर में आप अपनी ही लेते हैं.
अध्यक्ष महोदय--आप सबका सहयोग है.
डॉ. नरोत्तम मिश्र--अध्यक्ष महोदय, इससे बड़ा विपक्ष और इससे बढ़िया सदन कभी नहीं चला.
श्री विश्वास सारंग--इनसे अच्छा अध्यक्ष (हंसी)
डॉ. नरोत्तम मिश्र--अध्यक्ष महोदय, मध्यप्रदेश के इतिहास में इससे बड़ा विपक्ष कभी नहीं रहा.
(हंसी)
वाणिज्यिक कर मंत्री(श्री बृजेन्द्र सिंह राठौर)--इसलिये गाना बनाया है कि हम बने तुम बने एक दूजे के लिये (हंसी)
श्री विश्वास सारंग--माननीय अध्यक्ष महोदय, आपका संचालन बहुत अच्छा है.
नेता प्रतिपक्ष(श्री गोपाल भार्गव)--अध्यक्ष महोदय, कायदे से एक घंटे से ज्यादा सदन रोज नहीं चलना चाहिये था.
(हंसी)
श्री विश्वास सारंग--माननीय अध्यक्ष महोदय, यह आपकी जर्रानवाजी है कि चल रहा है.
अध्यक्ष महोदय--चलिये श्री विश्वास सारंग
श्री विश्वास सारंग(भोपाल दक्षिण)--माननीय अध्यक्ष महोदय, माननीय उच्च शिक्षा मंत्री ने मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 यहां पर प्रस्तुत किया है, उसके अंतर्गत संजीव अग्रवाल ग्लोबल एज्यूकेशनल विश्वविद्यालय भोपाल के स्थापना का विचार है.
हमें इसमें कहीं कोई दिक्कत नहीं लगती हम भी चाहते हैं कि निजी विश्वविद्यालय आयें, पर मुख्य मुद्दा यह है कि इस सरकार की रीति-नीति क्या है ?
आज सुबह छिन्दवाड़ा में सरकार विश्वविद्यालय के स्थापना का विधेयक आया था.
भारतीय जनता पार्टी सहित समस्त सदन ने हमने भी उसमें समर्थन दिया और सर्वानुमति से हमने पास भी किया.
क्योंकि छिन्दवाड़ा से माननीय मुख्यमंत्री जी आते हैं तो निश्चित रूप से उनका इस पूरे मामले में प्रयास भी तथा और उन्होंने उसमें इंटरविन किया और मेरे मित्र शायद उच्च शिक्षा मंत्री जी बोल भी नहीं पाये, क्योंकि माननीय मुख्यमंत्री जी ने उसमें अपना वक्तव्य दिया.
माननीय मुख्यमंत्री जी जब वक्तव्य दे रहे थे तो उसमें दो तीन लाईने ऐसी आयीं जिससे मुझे लगा कि उस विधेयक और इस विधेयक के लाने में कहीं न कहीं सरकार में कंफ्यूजन है.
वह सरकारी विधेयक आया सरकारी विश्वविद्यालय का विधेयक था.
यह निजी विश्वविद्यालय स्थापित करने का विधेयक है.
उसमें माननीय मुख्यमंत्री जी ने कहा मैंने अभी वरबटम को निकलवाया कि हम चाहते हैं कि विश्वविद्यालय और बने.
चाहे सागर का हो या कहीं और का भी हो, क्योंकि यह बढ़ती हुई जनसंख्या के लिये बड़ी चुनौती है.
अगर हमारे विश्वविद्यालय बनेंगे तो प्रायवेट यूनिवर्सिटीज कम बनेंगी.
प्रायवेट यूनिवर्सिटीज में यह बात सही है कि कुछ अच्छी हैं, कुछ अच्छी नहीं हैं.
पर यह तभी संभव है जब प्रायवेट यूनिवर्सिटीज तो नफा लेने के लिये चलाते हैं और जब यह देखेंगे कि नफा नहीं हो रहा, क्योंकि शासकीय विश्वविद्यालय खुल रहे हैं.
तो यह उनके बारे में विचार करना बंद कर देंगे.
हमें यह बैठकर सोचना पड़ेगा कि कितने विश्वविद्यालयों की आवश्यकता है, इस पर हम जरूर अध्ययन करेंगे.
सुबह तो मुख्यमंत्री जी कहते हैं कि प्रायवेट यूनिवर्सिटीज के खुलने पर हमारी कहीं न कहीं आपत्ति है.
या जो खुल रही हैं वह बहुत अच्छा संचालन नहीं कर रही हैं, उसके दो घंटे बाद प्रायवेट यूनिवर्सिटी खोलने के लिये यही सरकार एक विधेयक लेकर आती है.
मुझे लगता है कि सरकार के दृष्टिकोण में और सरकार की जो लाइन है उसमें कहीं न कहीं कंफ्यूजन है.
मुख्यमंत्री जी और उच्च शिक्षा मंत्री जी के दृष्टिकोण में कहीं न कहीं अंतर मुझे दिखता है जो मुझे लगता है कि सरकार में ऐसा कंफ्यूजन नहीं होना चाहिये.
जैसा कि हमने कहा कि यूनिवर्सिटी आ रही हैं इसमें हमें कोई दिक्कत नहीं है.
भोपाल में आ रही हैं, क्योंकि मैं भोपाल का प्रतिनिधित्व करता हूं तो मेरे लिये तो बहुत ही प्रसन्नता की बात है कि यूनिवर्सिटी आ रही हैं मैं उसका स्वागत करता हूं.
पर यहां उच्च शिक्षा की मांग अनुदान पर जब बहस चल रही थी तो हमारे यशपाल सिंह जी ने दो-तीन बातें इंगित की थीं.
अफसोस यह रहा कि उच्च शिक्षा मंत्री जी इस विषय में बहुत ज्यादा अपना स्पष्टीकरण या जवाब नहीं दे पाये.
एक अच्छी व्यवस्था बनी है जनभागीदारी समितियों की उच्च शिक्षा मंत्रालय के अंतर्गत आने वाले जितने भी कालेजिस हैं उसमें जनभागीदारी समिति है.
जैसे ही सरकार परिवर्तित हुई एक दिन के अंदर जनभागीदारी समितियों को भंग कर दिया गया.
कोई दिक्कत नहीं माननीय अध्यक्ष महोदय, राजनीतिक निर्णय होते हैं.
आपकी सरकार बनी थी, आपने पुराने लोगों को भंग कर दिया.
पर अध्यक्ष महोदय, अच्छा यह रहता कि आप तत्काल प्रभाव से दूसरी जनभागीदारी समितियों की स्थापना कर देते.
कितनी समितियां हुईं, यह मुझे जानकारी नहीं है, लेकिन पूरी नहीं हुई यह मुझे पूरी जानकारी है.
यह निजी विश्वविद्यालय से जुड़ा हुआ विधेयक है, मैं माननीय मंत्री जी से चाहता हूं कि 33 बन चुके हैं 34 वां ये बनने वाला है.
कहीं न कहीं मेकेनिजम जरूर ऐसा डेवलप करना चाहिए कि सरकार का बहुत पीरियडिक रेगूलर इन पर नियंत्रण रह सके और इनका इंस्पेक्शन हो सके और उसके लिए जरूरी है, मैं माननीय उच्च शिक्षा मंत्री जी से चाहूंगा और मैं समझता हूं सदन मेरी बात से सहमत होगा कि ऐसी प्रायवेट यूनिवर्सिटी जिस विधानसभा क्षेत्र में हैं, वहां के विधायक को आप पदेन इसमें जरूर कुछ न कुछ स्थान दिलवाएं.
मुझे लगता है सदन इससे सहमत होगा कि प्रायवेट यूनिवर्सिटीज में विधायक को जरूर उसमें डायरेक्टर का पद मिले, या जनभागीदारी समिति का अध्यक्ष बने.
यशपाल जी ने भी यह बात कही थी.
माननीय अध्यक्ष महोदय, यह संशोधन इसमें जरूर जोड़ना चाहिए.
उसके साथ ही सही मायने में जो मुख्यमंत्री जी ने कहा कि प्रायवेट सेक्टर में यदि यूनिवर्सिटीज आ रही है तो ठीक है, पर आदर्श स्थिति तो यह होगी कि शिक्षा का मामला और आरटीई को लेकर बहुत बात होती है, स्कूली शिक्षा में, यदि शिक्षा को लेकर गारंटी की बात है तो यह उच्च शिक्षा में भी होनी चाहिए, क्योंकि उच्च शिक्षा के माध्यम से ही युवाओं का भविष्य निर्धारण होता है, उनको रोजगार के अवसर मिलते हैं, तो कहीं न कहीं सरकार को चाहिए कि प्रायवेट यूनिवर्सिटीज को आप जितना प्रश्रय दे रहे दें, पर उसके साथ साथ यह सुनिश्चित जरूर करें कि इन आगे के दिनों में सरकारी यूनिवर्सिटीज भी आए.
गोपाल भार्गव जी ने सागर की बात की और बाकी विधायकों ने भी अलग अलग स्थानों की बात की है.
मैं यह चाहूंगा कि उच्च शिक्षा मंत्री जी जरूर इस बात को इंगित करें कि आगे आने वाले समय में मध्यप्रदेश के वे जिले जो बहुत सालों से अपनी यूनिवर्सिटी की मांग रख रहे हैं, वहां पर यूनिवर्सिटीज आए, जिससे कि वहां के आसपास के पढ़ने वाले युवाओं को अच्छे से शिक्षा लेने का अवसर मिल सके.
इसके साथ ही हमारे उच्च शिक्षा मंत्री जी के पास खेल कूद विभाग भी है, मैं यह चाहूंगा कि मध्यप्रदेश में एक खेल से जुड़ी हुई यूनिवर्सिटीज भी आना चाहिए, मेरा ऐसा सुझाव है, आगे इस पर आप विचार करेंगे.
मुझे ऐसा लगता है कि जब मध्यप्रदेश में खेल विभाग के अनुदान की बात आई थी तो बहुत सारे हमारे विधायकों ने इस बात की चिन्ता व्यक्त की थी कि मध्यप्रदेश के युवाओं को और खिलाडि़यों को मध्यप्रदेश की टीम में बहुत स्थान नहीं मिल पाते, और दूसरे राज्य के खिलाड़ी आते हैं, क्योंकि वे मध्यप्रदेश की प्रतिस्पर्धा में अपना स्थान बनाना है, हमें मेडल जीतना है तो हमारी वह मजबूरी भी रहती है, खेल कूद विभाग की वह मजबूरी भी होगी, मैं उस पर कोई प्रश्नचिन्ह नहीं लगाना चाहता, पर यदि आदर्श स्थिति बनानी है और मध्यप्रदेश के खिलाडि़यों को ही यदि हमारी टीम में स्थान देना है तो इसके लिए जरूरी है कि हम उनकी नर्सिंग करें, यदि नीचे से हम उनको डेवलप करेंगे तो मुझे लगता है कि खेल कूद से जुड़ी हुई यूनिवर्सिटीज यदि मध्यप्रदेश में आएगी तो वह ज्यादा उपयोगी होगी.
जैसे हमने कहा कि हमें इसमें कहीं कोई दिक्क्त नहीं है.
(अध्यक्ष महोदय के घंटी बजाने पर) माननीय अध्यक्ष महोदय, आपने घंटी बजा दी, मैं तो उससे पहले ही खत्म करने वाला था. (. . . हंसी)
अध्यक्ष महोदय - मैं आपको टोका तक नहीं. (. . . हंसी)
श्री विश्वास सारंग - अध्यक्ष महोदय, आपने इलेक्ट्रानिक तरीके से टोका है. (. . . हंसी) माननीय अध्यक्ष महोदय, हमें इस यूनिवर्सिटी के खुलने में कहीं कोई दिक्कत नहीं लगती, पर मैंने जो सुझाव दिए हैं, मुझे लगता है कि उच्च शिक्षा मंत्री उस पर गौर करेंगे.
आगे-पीछे जब भी इनको इप्लीमेंट करने की स्थिति बने करें, बस यही है कि जो सरकारी यूनिवर्सिटीज है, उनके स्टाफ, उनकी सुख-सुविधा, उनके नियंत्रण, उनको लेकर बहुत सारी बातें आती है, उच्च शिक्षा बनने के बाद बहुत सारी धारा 52, धारा 55 कौन कौन सी कंट्रोवर्सीज लगी, मुझे लगता है कि जो संवैधानिक व्यवस्था बनी है, उसको न छेड़ते हुए उनमें जबरदस्ती का इंटरफेयर न करते हुए उच्च शिक्षा मंत्री यदि मध्यप्रदेश के कॉलेजेज और यूनिवर्सिटी की अपनी सीमाओं में रहकर चिन्ता करेंगे तो ज्यादा उपयोगी रहेगा.
माननीय अध्यक्ष महोदय, हम इस विधेयक का समर्थन करते हैं.
अध्यक्ष महोदय - धन्यवाद.
डॉ. नरोत्तम मिश्र - अध्यक्ष जी, यह सच है आपने नहीं टोका, पर वह एक लाइन है न संकेतों के साये में, हम सबकी वाणी चलती है, भाषण उधर मुड़ जाता है, जिस ओर आसंदी कहती है.
श्री विश्वास सारंग - अध्यक्ष महोदय, एक बात तो है, जैसे ही नरोत्तम भाईसाहब दोपहर की नींद लेकर आते हैं, उसके बाद तो शेर और शायरी का माहौल खड़ा हो जाता है. (. . . हंसी)
श्री यशपाल सिंह सिसौदिया - ये दिनभर कहीं जा ही नहीं पाते.
अध्यक्ष महोदय - (डॉ नरोत्तम मिश्रा की ओर देखकर) और जब ये बाहर निकलकर जाते हैं, तो मुझे बड़ा सूना-सूना पन लगता है. (. . . हंसी)
श्री विश्वास सारंग - अध्यक्ष महोदय, इनको बुला लिया करो.
अध्यक्ष महोदय - मैं तो कई बार बोलता हूं, आप नेता प्रतिपक्ष से पूछ लीजिए मैंने कई बार बोला की जब ये चले जाते हैं तो पता नहीं कैसे शेर गायब हो जाते हैं, कैसे गीत गायब हो जाते हैं. (. . . हंसी)
श्री गोपाल भार्गव - अध्यक्ष महोदय, (डॉ. नरोत्तम मिश्र को देखकर) इनका 20-20 ओवर जैसा काम है.
शुरू में आए तो 10-20 मिनट बल्लेबाजी की, फिर लंच में आए तो बल्लेबाजी की.
डॉ. नरोत्तम मिश्र - अध्यक्ष जी, सीखा इन्हीं से है.
(हंसी)
श्री चैतन्य काश्यप - अध्यक्ष महोदय, ये अभिताभ बच्चन हैं, जब भी आएंगे तो उपस्थिति दर्ज हो ही जाती है.
चिकित्सा शिक्षा मंत्री (डॉ. विजयलक्ष्मी साधौ) - माननीय अध्यक्ष महोदय, विपक्ष के नेता द्वारा सी. आर. लिखी जा रही है.
(हंसी)
अध्यक्ष महोदय - क्या लिखी जा रही है ?
नरोत्तम मिश्र - अध्यक्ष महोदय, सी. आर. कह रही हो या सियार कह रही हो, कुछ समझ में नहीं आ रहा है.
श्री चैतन्य काश्यप - अध्यक्ष महोदय, मैं आपसे परमीशन मांग रहा था, अगर आप परमीशन दे दें तो एक मिनट का भाषण है.
अध्यक्ष महोदय - काश्यप जी, जिनके नाम आए हैं, वह हो जाने दीजिये.
श्री गोपाल भार्गव - अध्यक्ष जी, वे मेरे विशेष आग्रह पर लौटकर आए हैं.
वे बहुत दूर गए थे, उन्होंने फ्लाइट पकड़ी फिर वे आए हैं.
इस कारण निवेदन है.
अध्यक्ष महोदय - मैं समय दूँगा.
इनके बाद आपको परमिट करूँगा.
श्री घनश्याम सिंह (सेवढ़ा) - मैं, मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 का समर्थन करने के लिए खड़ा हुआ हूँ.
मैं उच्च शिक्षा मंत्री, जो नौजवान भी है, बहुत सक्रिय भी हैं, मैं उनको बहुत-बहुत बधाई दूँगा.
उन्होंने छोटे से काल में उच्च शिक्षा में गुणवत्तापूर्ण सुधार के लिए कई कदम उठाए हैं.
प्रदेश में युवाओं को गुणवत्तापूर्ण उच्च शिक्षा प्रदान करना बहुत आवश्यक है और सरकार का इस ओर पूरा ध्यान है.
सरकार अपने सीमित संसाधनों से उच्च शिक्षा में जो आवश्यक सुधार हैं, वह नहीं कर सकती है, जो एक्सटेंशन करना है, वह भी नहीं कर सकती है.
आज निजी विश्वविद्यालय हमारी आवश्यकता है और खास तौर से, इसलिए कि जहां देश में, जो छात्रों का औसत सकल पंजीयन उच्च शिक्षा में है, वह 25.8 प्रतिशत है जबकि मध्यप्रदेश में मात्र 21.2 प्रतिशत है तो हम पिछले वर्ष के एवरेज से पीछे हैं, इसलिए हमें नये संसाधन उपलब्ध कराने होंगे.
इसके लिए पूंजी की बहुत आवश्यकता होती है, इस समय निजी क्षेत्र का सहयोग लेना कोई बुराई की बात नहीं है.
मैं तो यह कहूँगा कि जो हमारे माननीय सदस्य ने आशंका व्यक्त की थी कि कहीं सरकारी विश्वविद्यालयों के हितों पर कुठाराघात तो नहीं होगा, निजी विश्वविद्यालयों को बढ़ावा देने से.
ऐसा बिल्कुल नहीं है बल्कि एक कॉम्प्टीशन की भावना निर्मित होगी.
अध्यक्ष महोदय, आप स्कूल शिक्षा के क्षेत्र में देख सकते हैं.
जबसे निजी क्षेत्र बड़ी मात्रा में इसमें आया है, तब से सरकारी स्कूलों पर भी ज्यादा ध्यान दिया जाने लगा है.
सरकार ज्यादा सजग हो गई है क्योंकि सरकारी स्कूलों में एडमिशन कम होने लगे थे, इसलिए यह कॉम्प्टीशन की भावना बढ़े, यह अच्छी बात है.
विगत महीनों में काफी तेजी से मध्यप्रदेश में प्रगति हुई है.
विश्वविद्यालय, भोपाल की स्थापना इन्फोटेक एज्युकेशन सोसायटी, भोपाल कर रही है, जिसके अध्यक्ष श्री बी. एस. यादव हैं और सेम ग्लोबल विश्वविद्यालय, रायसेन की स्थापना गुरु हरगोविन्द सोसायटी, भोपाल द्वारा की जा रही है.
ये सभी निजी विश्वविद्यालय हैं, जो मूल अधिनियम 2007 का है, उसमें जो विनियामक आयोग का प्रावधान किया गया है.
उस आयोग के द्वारा परीक्षण करने के उपरान्त, स्थापना के प्रस्ताव का मूल्यांकन किया गया और एप्रूवल किया गया, उसके बाद ही किया जा रहा है, इसलिए इसमें कोई संशय नहीं है.
अगर इसमें निजी क्षेत्र आगे आता है तो हमारे सरकारी प्रयासों को मदद ही मिलती है, इसलिए मैं सरकार को बहुत-बहुत बधाई दूँगा और खास तौर से हमारे युवा उच्च शिक्षा मंत्री श्री जितु पटवारी जी को भी.
ये जो 4 विश्वविद्यालय स्थापित हो रहे हैं, इनमें व्यावसायिक पाठ्यक्रमों के साथ कौशल विकास आदि से संबंधित पाठ्यक्रम भी सम्मिलित हैं.
मुझे पूरा विश्वास है कि उच्च गुणवत्तापूर्ण शिक्षा प्राप्त करने में हमारे प्रदेश में विद्यार्थियों को मदद मिलेगी.
मध्यप्रदेश को अगर आधुनिक बनाना है तो उच्च शिक्षा को सुधारना होगा.
हमें अगर बीमारू राज्य की श्रेणी से बाहर निकलना है तो निश्चित रूप से हमें अन्य चीजों के साथ-साथ उच्च शिक्षा पर भी जरूर ध्यान देना होगा, इसलिए मैं इस विधेयक का समर्थन करता हूँ.
अध्यक्ष महोदय, बहुत-बहुत धन्यवाद.
श्री चैतन्य कुमार कश्यप (रतलाम सिटी) -- माननीय अध्यक्ष महोदय, मैं उच्च शिक्षा मंत्री जी से कहना चाहूंगा कि जो निजी विश्वविद्यालय बन रहे हैं, इनको विनियामक आयोग देखता है, परंतु यह लंबी प्रक्रिया है क्योंकि विश्विद्यालय को स्थापित होने में पांच से दस साल लगते हैं और प्रतिवर्ष का जो उनका आर्थिक घाटा है, उसको वहन करने की क्षमता का उसी साल के अंदर आंकलन होना चाहिये, नहीं तो उसके अंदर जो बच्चे पढ़ते हैं, लंबे भविष्य में जाकर वहां आंकलन नहीं होता है और दो, चार, पांच साल के बाद उसका भार शासन पर आता है और उससे युवाओं का भविष्य भी बिगड़ता है.
शिक्षा की गुणवत्ता के साथ में उसके आर्थिक आंकलन का मैकेनिज्म एक बड़ा महत्वपूर्ण है क्योंकि और जो यूनिवर्सिटी प्रायवेट चालू हो रही हैं, इनमें रिसर्च के ऊपर और अनुसंधान के ऊपर बहुत कम काम किया जाता है.
शोध व अनुसंधान यूनिवर्सिटी का सबसे पहला कार्य है, खाली कोर्सेस चलाना या कोर्सेस पढ़ाना ही इनका कार्य नहीं है, इनके आर्थिक पक्ष को खासकर देखा जाये, इसी महत्वपूर्ण विषय को बताने के लिये मैंने आपसे अनुमति मांगी थी.
माननीय अध्यक्ष महोदय, आपने बोलने का समय दिया बहुत-बहुत धन्यवाद.
श्री फुंदेलाल सिंह मार्को -- माननीय अध्यक्ष महोदय, मैं एक मिनट बोलना चाहता हूं.
अध्यक्ष महोदय -- नहीं, सॉरी अब मैं समय नहीं दे रहा हूं.
माननीय मंत्री जी आप बोलें.
खेल एवं युवा कल्याण एवं उच्च शिक्षा मंत्री(श्री जितू पटवारी) -- माननीय अध्यक्ष महोदय, बिल्कुल सही है कि देश का ग्रास रेस्यो, जैसे अभी मेरे पूर्ववक्ता ने कहा कि 25.05 प्रतिशत है और विश्व के उन्नत देशों का ग्रास रेस्यो 84 प्रतिशत के आसपास है और मध्यप्रदेश का लगभग 20 प्रतिशत के आसपास का है, यह बड़ी चिंता का विषय है.
चूंकि मैंने पहले भी कहा था, जब मैं अनुदान की मांगों पर बोल रहा था कि शिक्षा में ग्रास रेस्यो बढ़ाने के लिये यह जरूरी है कि बारहवीं के बाद बच्चे कॉलेज में ज्यादा से ज्यादा जायें, इसके लिये यह स्वाभाविक है कि आपको संस्थान बढ़ाने पड़ेंगे.
यह भी सही है कि निजी भागीदारी के बिना पूरे प्रदेश में सिर्फ सरकार यह व्यवस्था बना लेगी और एकदम से कोई बहुत बड़े बजट के साथ शिक्षा में कुछ काम कर दे, तो मैं समझता हूं कि यह भी विचार का विषय है.
माननीय अध्यक्ष महोदय, आदरणीय विश्वास जी ने सही कहा है कि छिंदवाड़ा में जब आपने प्रायवेट यूनिवर्सिटी, सरकारी यूनिवर्सिटी, शासन की यूनिवर्सिटी खोली है तो आपने कहा कि निजी विश्वविद्यालय तो अपने लाभ और हानि के विषय पर चलते हैं, ऐसा मुख्यमंत्री जी ने कहा है.
मैं समझता हूं कि अगर किसी ने सही तरीके से परीक्षण किया गया होगा तो छिंदवाड़ा विश्वविद्यालय की मूल धारणा यह थी कि पहला आदिवासी अंचल में कोई विश्विद्यालय खुला है, क्योंकि सरकार बनने के बाद जो नीति, जो ग्रास रेस्यो को ठीक करने की सबसे ज्यादा आवश्यकता है वह झाबुआ में और हमारे आदिवासी अंचल के जितने भी जिले आते हैं, उनमें है.
आप वहां से सिवनी और छिंदवाड़ा के आसपास के जितने भी जिले आते हैं, आदिवासी अंचल में हमारे आदिवासी बच्चों को बहुत सहायता मिले, इसके लिये सरकार ने चिंता जाहिर की है.
जबलपुर में पहला निजी विश्वविद्यालय खुल रहा है, इतना बड़ा शहर था इतनी आसपास की बड़ी आबादी थी, फिर भी क्या कारण थी कि वहां पर नहीं खुल पाया ?
मैं समझता हूं कि इसकी आवश्यकता को आप महसूस कर रहे होंगे.
बिना निजी भागीदारी के हम शिक्षा के ग्रास रेस्यो को देश के रेस्यो से मिला दें, यह असंभव है और इसको संभव करने के लिये निजी भागीदारी को सहयोग करना पड़ेगा और यह सरकार की प्राथमिकता का विषय है.
माननीय अध्यक्ष महोदय, मैं आपसे यह भी अनुरोध करता हूं कि माननीय सदस्य ने अभी जन भागीदारी की बात कही है, यह बिल्कुल सही है कि जन प्रतिनिधि होता है और उसका एक अपना दायित्व होता है और उसका कर्तव्य होता है कि जो संस्थान चल रहे हैं, उनके अच्छे और बुरे में उसका कहीं न कहीं कोई योगदान रहे, तो इस भाव को मैं समझता हूं और मेरे विचार और सरकार के भी विचार आपसे मिलते हैं.
माननीय अध्यक्ष महोदय, सागर की जहां तक नेता प्रतिपक्ष जी ने सुबह भी बात की थी और अभी फिर से बात आई है.
सागर में विश्वविद्यालय खोलने की बात के पहले प्रदेश का पहला महिला विश्वविद्यालय खुले इसको प्राथमिकता देने की बात हुई है और मुख्यमंत्री जी ने भी जैसा कहा कि हम इसको प्राथमिकता पर ले रहे हैं.
मैं समझता हूं कि आपने भी इसका स्वागत किया है और मैं इसके लिये आपको धन्यवाद देता हूं.
एक बहुत अच्छी बात आदरणीय विश्वास सांरग जी ने कही है कि स्पोर्टस की गतिविधियों को लेकर कोई यूनिवर्सिटी प्रदेश में खुलना चाहिये.
कोई विश्वविद्यालय यूनिवर्सिटी होना चाहिये जिससे कि स्पोर्टस के टीचर स्कूलों में चाहिये, स्पोर्टस के टीचर कॉलेजों में चाहिये, अन्य प्रायवेट एकेडमी में चाहिये, हमारे कोच बनाने हैं, अलग-अलग स्पोर्टस के जिले स्तर पर जितने भी हम नये-नये एकेडमी डाल रहे हैं और भी प्रायवेट सेक्टर के काम खेल कूद के माध्यम से हो रहे हैं, उसमें ऐसे बच्चे जो उस विश्वविद्यालय में ट्रेंड होकर जाये और उनको नौकरी भी मिले और उनको रोजगार भी मिले और वह खेल को बढ़ाने में सहयोग करें, मैं समझता हूं कि इसको मैं आने वाले वर्ष में मध्यप्रदेश की सरकार और मुख्यमंत्री जी खुद इस पर ध्यान दे रहे हैं.
मुझे विश्वास जी आपको यह बताते हुये खुशी हो रही है कि स्पोर्टस को बढ़ावा देने के लिये हमारे उच्च शिक्षा विभाग का अगर आपने बजट सही पढ़ा हो तो पहली बार साठ करोड़ रूपये का स्पेसिफिक बजट रखा गया है कि विश्वविद्यालयों के अंदर हम स्पोर्टस की गतिविधियों को कैसे बढ़ावा दें, महाविद्यालयों के अंदर हम स्पोर्टस की गतिविधियों को कैसे बढ़ावा दें, यह पहला नवाचार हुआ है.
आपने और भी बहुत सी बातें की, चुनौती तो है, इसमें नहीं कह सकते जैसे आर्थिक अनियमितता होती है, विश्वविद्यालयों में कमजोरी आती है तो नेचुरल है कि संस्थान धीरे-धीरे बैंकों के कर्ज से चलते हैं और भी बहुत सी परेशानियां आती हैं उस पर निगरानी और उस तरीके का पहले डलने से पहले उसका एक प्रॉवीजन किया जाना चाहिये, यह काश्यप जी का अच्छा सुझाव है.
मैं इसको भी सकारात्मकता से लेता हूं, पर यह जरूर है कि उच्च शिक्षा के मापदण्ड नकारात्मक नहीं हो सकते.
धारा 52 और भी जो आपने कहा कि उच्च शिक्षा का मंत्री बनने के बाद होता है, वह भाव शिक्षा मंत्री होने के साथ नहीं आयेंगे, यह मैं भरोसा दिलाता हूं.
शिक्षा सकारात्मकता की ओर 3 कदम आगे बढ़ने की मुझे अंदर से, आत्मा से हृदय से चलने की आदेश करती है, तो कोशिश होती है जहां अनियमिततायें हों वहां पर शासन अपना काम करें पर हो सब सकारात्मक.
अध्यक्ष महोदय-- प्रश्न यह है कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 (क्रमांक 26 सन् 2019) पर विचार किया जाये.
प्रस्ताव स्वीकृत हुआ.
अब विधेयक के खंडों पर विचार होगा.
प्रश्न यह है कि यथासंशोधित खण्ड 2 इस विधेयक का अंग बने.
यथासंशोधित खण्ड 2 इस विधेयक का अंग बना.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र सूत्र विधेयक का अंग बने.
पूर्ण नाम तथा अधिनियमन सूत्र सूत्र विधेयक का अंग बने.
श्री विश्वास सारंग-- अध्यक्ष जी, यह सर्वानुमति से.
श्री यशपाल सिंह सिसौदिया-- हमने विरोध थोड़ी किया है.
अध्यक्ष महोदय-- आने दो, उधर आने दो, वहां तक पहुंच जाऊं.
श्री गोपाल भार्गव-- अध्यक्ष जी, अभी तक के जितने भी विधेयक आपने पारित करवाये हैं, सभी सर्वानुमति से हुये हैं और यह पहली बार हो रहा है.
अध्यक्ष महोदय-- अभी तक जितने भी विधेयक पारित हुये हैं, वह सभी सर्वानुमति से अंकित किये जायें.
श्री जितु पटवारी-- अध्यक्ष महोदय, मैं प्रस्ताव करता हूं कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 पारित किया जाय.
अध्यक्ष महोदय-- प्रस्ताव प्रस्तुत हुआ कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 पारित किया जाय.
प्रश्न यह है कि मध्यप्रदेश निजी विश्वविद्यालय (स्थापना एवं संचालन) संशोधन विधेयक, 2019 पारित किया जाय.
प्रस्ताव स्वीकृत हुआ.
विधेयक सर्वानुमति से पारित हुआ.
(9) मध्यप्रदेश आयुर्विज्ञान परिषद्(संशोधन) विधेयक,2019(क्रमांक 9 सन् 2019)
चिकित्सा शिक्षा मंत्री ( डॉ. विजयलक्ष्मी साधौ ) - अध्यक्ष महोदय, मैं, प्रस्ताव करती हूं कि मध्यप्रदेश आयुर्विज्ञान परिषद्(संशोधन) विधेयक,2019 पर विचार किया जाय.
अध्यक्ष महोदय - प्रस्ताव प्रस्तुत हुआ कि मध्यप्रदेश आयुर्विज्ञान परिषद्(संशोधन) विधेयक,2019 पर विचार किया जाय.
श्री अजय विश्नोई ( पाटन ) - माननीय अध्यक्ष महोदय, कुछ चीजें कालातीत हो जाती हैं समय के साथ-साथ उसमें परिवर्तन आवश्यक है.
यह अधिनयम उसी उद्देश्य से लाया गया है.
1987 में जब यह अधिनिमय बना था तो स्वाभाविक रूप से स्वास्थ्य विभाग एक था बाद में स्वास्थ्य और चिकित्सा एजुकेशन अलग-अलग हो गया और राज्य चिकित्सा परिषद्, चिकित्सा शिक्षा के तहत् काम करती रही और कर रही है, परंतु जो पहले हेल्थ डिपार्टमेंट के समय सबसे बड़ा आदमी डायरेक्टर हेल्थ होता था तो जब परिषद् काम न कर रही हो तो उसकी शक्तियां डायरेक्टर,हेल्थ को दे देते थे.
तो अब जब चिकित्सा परिषद आ गई है मेडिकल ऐजुकेशन विभाग में, वहां कोई डायरेक्टर, हेल्थ है नहीं.
वहां सबसे बड़ा अधिकारी होता है आयुक्त,चिकित्सा शिक्षा.
इसलिये कुल मिलाकर इसका उद्देश्य इतना ही है कि जहां डायरेक्टर, हेल्थ लिखा था वहां आयुक्त, चिकित्सा शिक्षा लिख दिया जाये.
मैं समझता हूं सभी लोग इस बात से सहमत हैं. धन्यवाद.
नेता प्रतिपक्ष ( श्री गोपाल भार्गव ) - एक डिपार्टमेंटल अधिकारी को सुपरसीट करके एक आई. ए. एस. अधिकारी बैठा देंगे इसके अलावा क्या होना है क्या सुधार आयेगा ?
डॉ. विजयलक्ष्मी साधौ - माननीय अध्यक्ष महोदय, सम्मानित विधायक विश्नोई जी ने जो बात कही कालातीत शब्द, अब कालातीत आपने ही कर दिया तो हमें क्यों दोष दे रहे हैं.
श्री अजय विश्नोई - दोष नहीं दिया है वस्तुस्थिति से अवगत कराया है.
अध्यक्ष महोदय - वस्तुस्थिति से अवगत कराया है.
डॉ. विजयलक्ष्मी साधौ - 1987 का अधिनियम था.
1990 में ये प्रकाशित हुआ.
1996 में ये लागू हुआ उसके बाद इतने साल तक, यह कहना भी आपका उचित नहीं है कि डायरेक्टर नहीं हैं.
डायरेक्टर, मेडिकल एजुकेशन भी हैं और कमिश्नर, मेडिकल एजुकेशन की नियुक्ति हुई है.
इसमें सिर्फ यही हुआ है कि इस अधिनियम की धारा 4 की उपधारा 2 में संचालक,चिकित्सा सेवा की जगह आयुक्त का नाम आ गया था लेकिन इसके मूल अधिनियम 1987 की धारा 29 की उप धारा (1) में संशोधन के लिये हम आये हैं कि यहां पर संचालक,चिकित्सा सेवा के स्थान पर आयुक्त, चिकित्सा सेवा इसको किया जाये तो जैसा कि आप लोगों ने बोला तो मैं समझती हूं कि इसको पास कर देना चाहिये.
अध्यक्ष महोदय - प्रश्न यह है कि मध्यप्रदेश आयुर्विज्ञान परिषद्(संशोधन) विधेयक,2019 पर विचार किया जाय.
प्रस्ताव स्वीकृत हुआ.
अब विधेयक के खण्डों पर विचार होगा.
प्रश्न यह है कि खण्ड 2 इस विधेयक का अंग बने.
खण्ड 2 इस विधेयक का अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बने.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
डॉ. विजयलक्ष्मी साधौ - माननीय अध्यक्ष महोदय, मैं प्रस्ताव करती हूं कि मध्यप्रदेश आयुर्विज्ञान परिषद्(संशोधन) विधेयक,2019 सर्वानुमति से पारित किया जाय.
अध्यक्ष महोदय - प्रस्ताव प्रस्तुत हुआ कि मध्यप्रदेश आयुर्विज्ञान परिषद्(संशोधन) विधेयक,2019 पारित किया जाय.
प्रश्न यह है मध्यप्रदेश आयुर्विज्ञान परिषद्(संशोधन) विधेयक,2019 पारित किया जाय.
प्रस्ताव स्वीकृत हुआ.
विधेयक सर्वानुमति से पारित हुआ.
(10) मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 (क्रमांक 11 सन् 2019)
जनसंपर्क मंत्री (श्री पी. सी. शर्मा) - अध्यक्ष महोदय, मैं, प्रस्ताव करता हूं कि मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 पर विचार किया जाए.
अध्यक्ष महोदय - प्रस्ताव प्रस्तुत हुआ कि मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 पर विचार किया जाए.
श्री केदारनाथ शुक्ल (सीधी) - अध्यक्ष महोदय, यह सदन विधेयकों पर विचार कर रहा है.
इस सदन का जो सबसे बड़ा काम है वह विधेयकों पर विचार करना ही है.
हम "विधेयक" के नाम पर ही "विधायक" कहे जाते हैं.
हमारे "विधायक" पद को सार्थक करने वाला जो शब्द है वह "विधेयक" है, जिसको हम धारण करते हैं और इस नाते विधायकों को तो इस मामले में बहुत गंभीर रहना चाहिए.
यह मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय के मामले में और तो सब बातें ठीक चली हैं.
राज्य सरकार ने बड़ी चतुराई के साथ जो संसद के अध्यक्ष महोदय के अधिकार थे.
चाहे वह लोक सभा के रहे हों, चाहे राज्य सभा के, उनको अपने पास में सीमित कर लिया है.
संसद के दोनों सदनों के अध्यक्षों के अधिकार को अपने पास ले लिया है.
लेकिन एक बात मुझे और कहना है कि अगर कहीं इन्होंने 5 में संशोधन कर लिया होता, हमारे प्रतिपक्ष के नेता तो इसके मेम्बर हैं.
अगर कहीं विधायकों को भी मेम्बर बना लिया गया होता, 5 विधायक भी हो जाते तो इसकी सार्थकता होती.
विधायकों की कोई ख्वाहिश नहीं है.
इसमें इतने अधिक मेम्बर हैं, लेकिन उनमें कहीं भी विधायक नहीं हैं.
केवल हमारे नेता प्रतिपक्ष जी को जरूर स्थान मिला है.
अध्यक्ष महोदय, मैं आग्रह तो यह करना चाहता हूं कि आज तो यह पास हो जाएगा.
हमने संशोधन नहीं दिया है लेकिन विधायकों इस विश्वविद्यालय में महत्व दिया जाना चाहिए था.
विधायकों की राय को महत्व दिया जाना चाहिए था.
केवल इसी विश्वविद्यालय भर में नहीं, विश्वविद्यालय कोई भी हों, विधायक उसके अनिवार्य घटक होने चाहिए तभी जाकर विश्वविद्यालयों की कार्य समिति, कार्य परिषद् ठीक ढंग से कार्य कर पाती है और उसमें जनता की आवाज आ पाती है.
गॉरिजियंस की आवाज आ पाती है, विद्यार्थियों के अभिभावकों की आवाज आ पाती है.
इसमें और सब है.
सभी तरह के लोगों को शामिल किया गया है विधायक को छोड़कर, इसलिए मेरा निवेदन यह है कि इस विधेयक को अभी पास कर लीजिए लेकिन पुनर्विचार करिए और विधायकों को जोड़ने पर विचार करिए.
मैं इस पर क्या कहूं, विरोध करूं कि समर्थन करूं?
परन्तु अभी तो मैं इसका कंडिशनल समर्थन कर रहा हूं और आप इसको भी पारित कर लीजिए.
कम से कम 5 विधायक इसके मेम्बर हों, इस बात की शर्त आगे चलकर जोड़ी जानी चाहिए. धन्यवाद.
श्री पी. सी. शर्मा -- माननीय अध्यक्ष महोदय यह संशोधन लाने की आवश्यकता इसलिए पड़ी जैसा कि अभी विधायक शुक्ला जी ने कहा संसद राज्य सभा या लोकसभा के अध्यक्ष नामिनेट करें.
एक लोक सभा के और राज्यसभा के सदस्य को नामांकित करें.
लेकिन इसमें ऐसा हुआ कि जब भी वहां पर पत्र गया तो उसका कोई रिस्पांस नहीं आया वहां से कोई भी सदस्य कभी नामांकित नहीं हुआ है.
यह हमेशा ही लंबित रहा है.
यदि हाँ, तो अनूप कुमार जैन पर आज दिनांक तक कार्यवाही क्यों नहीं की गई?
(ख) यदि कार्यवाही चल रही है तो कितने समय में श्री जैन पर कार्यवाही हो जाएगी?
बैंक की अनियमितता की आज दिनांक पर कितनी राशि शेष है?
(ग) क्या वर्तमान में इसी प्रकरण में श्री जैन को निलंबित भी किया गया था, किंतु उन पर एफ. आई. आर. की कार्यवाही नहीं की गई है और जैन को बहाल कर दिया गया?
यदि हाँ, तो क्यों?
सामान्य प्रशासन मंत्री ( डॉ. गोविन्द सिंह ) : (क) जी हाँ, जिला सहकारी केन्द्रीय बैंक मर्यादित, मंदसौर में मुख्य कार्यपालन अधिकारी के पद पर श्री अनूप कुमार जैन की पदस्थापना के समय वेयरहाउस के ऋण वितरण की अनियमितता के संबंध में जाँच विभाग एवं नाबार्ड द्वारा की गई थी, जिसमें श्री अनूप कुमार जैन तथा बैंक की शाखा जीरण, सावन एवं नीमच के तत्कालीन शाखा प्रबंधक दोषी पाये गये थे।
बैंक की शाखा जीरण, सावन एवं नीमच के तत्कालीन शाखा प्रबंधकों, वेयरहाउस के मालिकों एवं ऋणियों के विरूद्ध अपराधिक प्रकरण दर्ज कराये गये थे जिसमें चालान प्रस्तुत हो चुका है।
प्रकरण न्यायालय में विचाराधीन है, अभी तक किसी को भी सजा नहीं हुई है।
जाँच प्रतिवेदन के आधार पर श्री अनूप कुमार जैन की विभागीय जाँच म.प्र. राज्य सहकारी बैंक द्वारा संस्थित की गई।
विभागीय जाँच पूर्ण होकर अंतिम दण्डादेश जारी करने के पूर्व व्यक्तिगत सुनवाई हेतु अपेक्स बैंक द्वारा दिनांक 05.07.2019 को पत्र जारी किया गया है।
(ख) उत्तरांश (क) अनुसार कार्यवाही की जा रही है, समय-सीमा बताया जाना संभव नहीं है।
वेयरहाउस की रसीदों के तारण पर ऋण वितरण में अनियमितता में ब्याज सहित राशि रू. 1719.72 लाख बकाया है।
(ग) श्री अनूप कुमार जैन के विरूद्ध जिला सहकारी केन्द्रीय बैंक मर्यादित खंडवा के मुख्य कार्यपालन अधिकारी के पद पर पदस्थी अवधि में अनियमितता प्रकाश में आने पर अपेक्स बैंक के आदेश दिनांक 29.10.2018 से निलंबित किया गया था, निलंबन आदेश में जिला सहकारी केन्द्रीय बैंक मर्यादित, मंदसौर में तारण ऋण में अनियमितता का भी उल्लेख किया गया था।
जिला सहकारी केन्द्रीय बैंक मर्यादित, मंदसौर के तारण ऋण के संबंध में श्री जैन के विरूद्ध उत्तरांश (क) अनुसार पूर्व से विभागीय जाँच संस्थित की जा चुकी थी।
जिला सहकारी केन्द्रीय बैंक मर्यादित, मंदसौर में वेयरहाउस की रसीद के तारण पर ऋण वितरण में अनियमितता के संबंध में जनवरी, 2015 में 04 एफ.आई.आर. संबंधित शाखा प्रबंधक, वेयरहाउस मालिक एवं ऋणग्रहिताओं के विरूद्ध उत्तरांश (क) अनुसार दर्ज की गई थी।
श्री अनूप कुमार जैन को जिला सहकारी केन्द्रीय बैंक मर्यादित, खंडवा के संबंध में दिनांक 02.04.2019 को विभागीय जाँच संस्थित कर निलंबन से बहाल किया गया।
श्री अनूप कुमार जैन का नाम अपराधिक प्रकरण में जोड़ने की कार्यवाही करने हेतु जिला सहकारी केन्द्रीय बैंक मंदसौर को निर्देश दिये गये हैं।
श्री राम दांगोरे-- धन्यवाद, आदरणीय अध्यक्ष जी, समस्त विधान सभा सदस्यों को मैं सादर प्रणाम करता हूं और आज पहली बार इस सदन में पूर्व प्रधानमंत्री आदरणीय अटल जी की कविता के साथ में अपने शब्दों की शुरूआत करता हूं-
'बाधायें आती हों आयें, घिरे प्रलय की घोर घटायें,
पैरों में अंगारे हों, सर पर बरसे यदि ज्वालायें,
निज हाथों में हंसते-हंसते, आग लगाकर जलना होगा,
कदम मिलाकर चलना होगा, कदम मिलाकर चलना होगा.'
माननीय मंत्री जी, मेरा प्रश्न है कि क्या जिला सहकारी बैंक मंदसौर में अनूप कुमार जैन, एम. डी. की पदस्थापना के समय वेयर हाउस ऋण वितरण में 15 करोड़ रूपये की अनियमितता हुई थी, जिसमें अनूप कुमार जैन एवं बैंक के 40-50 कर्मचारियों को सहकारिता विभाग एवं नाबार्ड द्वारा जांच में दोषी पाया गया था.
जांच के आधार पर क्या मंदसौर एवं नीमच में अनूप कुमार जैन, एम. डी. एवं बैंक के कर्मचारियों को सजा हुई, यदि हां तो अनूप कुमार जैन पर आज दिनांक तक कार्यवाही क्यों नहीं की गई.
अध्यक्ष महोदय-- दांगोरे जी, यह तो आपने लिखित में प्रश्न दिये थे जिसका लिखित में उत्तर भी आ गया है.
अब आपने जो प्रश्न दिये थे और जो उत्तर पढ़ा उससे क्या नया प्रश्न उद्भूत हो रहा है, कष्ट करके उसको सूचित करें.
जैन के खिलाफ एफ. आई. आर. दर्ज क्यों नहीं की गई ?
डॉ. गोविन्द सिंह - माननीय अध्यक्ष महोदय, यह घटना बैंक में उस समय हुई जब भारतीय जनता पार्टी का निर्वाचित बोर्ड था और उनके वहां अध्यक्ष थे.
मैं कहना चाहता हूं कि यह घटना 2011 से 2014 तक की है.
2015 में एफ. आई. आर. हुई और आपकी पुलिस थी.
में उन्होंने72 जो गोदाम कीपर हैं कर्मचारी हैं, मुख्य कार्यपालन अधिकारी हैं, सबके विरुद्ध आरोप लगाकर एफ. आई. आर. दर्ज की थी, परन्तु वहां की पुलिस ने जांच की और इन्वेस्टीगेशन में यह पाया गया कि चूंकि यह ऋण वितरण जिन शाखाओं में हुआ था, तो तीनों शाखाएं जीरण, सावन और नीमच.
इन तीनों शाखाओं के प्रबंधकों पर अपराध पंजीबद्ध किया गया, किन्तु इसमें भी अभी तक किसी को सजा नहीं मिली है.
जैन बैंक का एम. डी. है, इसके विरुद्ध जिला सहकारी केन्द्रीय बैंक मर्यादित, मंदसौर के तारण ऋण के संबंध का भी उल्लेख किया गया था.
गल्ला किसान, जो गोदाम में बैठता है उसमें न उसका रोल रहता है न उसको जानकारी रहती है.
यह अलग-अलग शाखाओं का मामला था इसलिये आपकी सरकार ने ही उसको आरोपी नहीं माना लेकिन उसके बाद भी बैंक ने आरोपपत्र दिया और आरोप पत्र जारी करने के बाद उसको निलंबित किया था.
निलंबित किया, फिर आरोप पत्र दिया, फिर जांच हुई और जांच में भी उसको दण्डित किया गया, विभागीय जांच के द्वारा.
अब आपसे मैं कहना चाहता हूं कि जब आपने प्रश्न लगाया तो हमने, कहीं कोई कमी रह गई हो, अगर वह दोषी हो और उसको किसी अधिकारी ने बचाया हो, तो पुन: इस जांच के लिये निर्देश दिये हैं और जांच में अगर फिर कोई तथ्य मिलते हैं और आपके पास अगर कोई तथ्य हैं कि वह दोषी है, तो भले ही उस पर वरद हस्त रहा हो आपकी सरकार का, माननीय कमलनाथ जी के नेतृत्व वाली कांग्रेस की सरकार किसी को बख्शेगी नहीं.
भ्रष्टाचारियों को सबक सिखायेगी और हमारी जितनी ताकत होगी उसको जेल पहुंचाने का काम करेंगे.
श्री राम दांगोरे - आदरणीय मंत्री जी, यह जो सरकार है न तो बी. जे. पी. की है न कांग्रेस की, यह जनता की सरकार है.
दूसरा आपके पास जो जवाब आया है.
आपने कहा कि 2015 में कार्यवाही की गई है जबकि मेरे पास जो प्रमाणित दस्तावेज हैं उसमें 20.10.2016 को एफ. आई. आर. के लिये जब जिला सहकारी बैंक ने थाने को एप्लीकेशन दी है तो आपके पास कौन से कागज आ गये ?
दूसरा, जब उनको निलंबित कर दिया गया तो उसके बाद उनकी बहाली का सवाल ही नहीं उठता.
मेरा सबसे बड़ा प्रश्न यह है कि अभी तक उनको निलंबित क्यों नहीं किया गया है और उन पर एफ. आई. आर. क्यों नहीं हुई है.
जिला सहकारी बैंक की जो जांच रिपोर्ट आई है उसमें भी वे दोषी पाये गये हैं और नाबार्ड द्वारा अलग से जो जांच करवाई गई उसमें भी वह दोषी पाये गये हैं.
इस व्यक्ति ने 17 करोड़ रुपये से भी ज्यादा का करप्शन किया है और मास्टर माईंड व्यक्ति है और यह जहां-जहां पर भी रहा है वहां-वहां पर इस व्यक्ति ने व्यापक स्तर पर भ्रष्टाचार किया है और इसके अलावा भी कई सारे लोगों को भी इसने दबाव और धमकी देकर इस भ्रष्टाचार में सम्मिलित किया है.
अध्यक्ष महोदय, मेरा आपसे निवेदन है कि इसको तत्काल निलंबित किया जाना चाहिये और आपको अभी आदेश देना चाहिये कि इन पर तत्काल एफ. आई. आर. हो.
की जा चुकी है और आपकी सरकार ने एफ. आई. आर. में उसको दोषी नहीं माना है.
मैं आपसे पुन: कह रहा हूं कि आप हमें तथ्य दे दें कि वे इसमें दोषी हैं तो हमने दोबारा जांच के लिये लिख दिया है,अगर जांच में कोई कमी रही होगी, इन्वेस्टीगेशन में कोई कमी रही होगी तो दोबारा हमने पत्र लिखा है कार्यवाही करने के लिये और सुनिये आपके कहने से निलंबित नहीं करेंगे.
दोषी पाया जायेगा तो निलंबित भी करेंगे सजा भी करेंगे.
श्री राम दांगोरे - आदरणीय मंत्री जी, ठीक है, बिल्कुल सही है लेकिन मुझे आप एक बात बताईये कि बाकी के खिलाफ एफ. आई. आर. क्यों दर्ज की गई ?
मास्टर माईंड को क्यों छोड़ दिया गया ?
अध्यक्ष महोदय - माननीय विधायक जी, प्रश्न करना अच्छी बात है.
जब माननीय मंत्री जी उत्तर देते हैं तो उसका भी श्रवण किया करिये, क्योंकि जो आप बार-बार पूछ रहे हैं उसका उत्तर वे दे चुके हैं.
अब मेरा आपसे अनुरोध है कि अगर आपके पास कोई प्रमाण के दस्तावेज हैं.
आप उनको पटल पर रख दीजिये.
उनकी भी जांच हो जायेगी.
कृपया बैठिये.
श्री राम दांगोरे - आदरणीय अध्यक्ष महोदय, लेकर आया हूं.
(दस्तावेज दिखाए गए) अध्यक्ष महोदय, एक मिनट और चाहता हूं कृपया बोलने की अनुमति दी जाये.
अध्यक्ष महोदय - हो गया.
मैंने पूरे दस्तावेज पटल पर रखवा दिये.
विधायक निधि से स्वीकृत कार्यों का भुगतान
[योजना, आर्थिक एवं सांख्यिकी]
2. ( *क्र.694 ) श्री सुदेश राय : क्या वित्त मंत्री महोदय यह बताने की कृपा करेंगे कि (क) क्या विधायक अपनी निधि से जो कार्य स्वीकृत करते हैं, उसमें यदि एजेंसी लघु उद्योग निगम को बनाया जाता है तो कार्य का भुगतान मात्र एक सप्ताह में हो जाता है और इसके अतिरिक्त एजेंसी किसी अन्य को बनाया जाता है तो कार्य होने के उपरांत भी भुगतान कई महीनों तक लंबित होने से निर्माण एजेंसी को काफी परेशानी होती है, कभी-कभी तो राशि लेप्स भी हो जाती है?
यदि हाँ, तो इसके क्या कारण हैं?
(ख) क्या विधायक निधि से ग्रामीण क्षेत्र में ग्राम पंचायत एवं शहरी क्षेत्र में नगर पालिका को एजेंसी बनाये जाने से इनका भुगतान जिले से सीधे इन एजेंसी के खाते में जाता है, यदि इसके अतिरिक्त एजेंसी लो. नि. वि. अथवा लो.
स्वा. यां. वि. अथवा किसी अन्य को बनाया जाता है तो उसकी राशि जिले से उसके खाते में सीधे न आते हुये उसके विभाग प्रमुख के माध्यम से आती है इस प्रक्रिया में समय बहुत लगने से भुगतान में काफी विलंब होता है, कभी-कभी तो राशि लेप्स भी हो जाती है, यदि हाँ, तो इसका क्या कारण है?
वित्त मंत्री ( श्री तरूण भनोत ) : (क) विधायक निधि से स्वीकृत कार्यों की राशि सभी एजेन्सियों को जारी करने की कार्यवाही अविलम्ब कर दी जाती है।
अतः लघु उद्योग निगम को जल्दी भुगतान करने का प्रश्न उपस्थित नहीं होता है।
कार्यान्वयन एजेन्सी द्वारा समय पर राशि का उपयोग नहीं करने से राशि लेप्स होती है।
(ख) राशि वित्त विभाग की व्यवस्था के अनुसार क्रियान्वयन एजेन्सी को अंतरित की जाती है।
बजट नियंत्रण अधिकारी से बजट नियंत्रण अधिकारी को राशि अंतरित करने के प्रकरणों में विलम्ब नहीं होता है।
सामान्यतः राशि लेप्स होने की स्थिति क्रियान्वयन विभाग के स्तर पर ही निर्मित होती है।
शेष प्रश्न उपस्थित नहीं होता है।
श्री सुदेश राय - अध्यक्ष महोदय, मेरा सवाल विधायक निधि से संबंधित है और यह मेरे अकेले की समस्या नहीं है अपितु यहां जितने सदस्य बैठे हैं यह सभी की समस्या होगी तो मैं आप सभी का संरक्षण चाहूंगा .
मेरा सवाल माननीय वित्तमंत्री जी से है.
विधायक अपनी निधि से जो कार्य स्वीकृत करते हैं उसमें यदि एजेंसी लघु उद्योग निगम को बनाया जाता है तो कार्य का भुगतान मात्र एक सप्ताह में हो जाता है.
इसके अतिरिक्त एजेंसी कोई और होती है तो उसे महीनों-महीनों भुगतान नहीं होता है.
कृपया इसका कारण बताएं?
वित्त मंत्री (श्री तरुण भनोत) - अध्यक्ष महोदय, हमारे लिये बहुत महत्वपूर्ण है कि जो आदरणीय सदस्य विधायक निधि से काम कराते हैं उनका भुगतान तुरन्त हो और काम भी अविलंब हो.
भुगतान के कारण काम में देरी न हो.
ऐसा कोई भी एक प्रकरण आप मुझे बता दें.
मैंने परिशिष्ट में जानकारी आपको पूरी उपलब्ध कराई है जहां तक आपके विधानसभा से जो संबंधित है पिछले 5 वर्ष में जितने भी कार्य आपने विधायक निधि से कराए, वे सब एक हफ्ते के अंदर भुगतान की स्थिति में आ गये हैं.
हां, आप अगर कोई ऐसा तरीका और बताएं कि इसको हम और सरल कर सकते हैं तो हम उसको स्वीकार कर लेंगे.
श्री सुदेश राय - अध्यक्ष महोदय, मेरा यह कहना है कि लघु उद्योग निगम जो भी एजेंसी है हम उससे 100 रुपये की चीज 200 रुपये क्यों खरीदे?
श्री तरुण भनोत - यह उद्भूत कहां से हो गया?
श्री सुदेश राय - मेरा सवाल माननीय वित्तमंत्री जी से यह है कि इसका सरलीकरण करें.
श्री तरुण भनोत -अध्यक्ष महोदय, लघु उद्योग निगम कहां से आ गया?
किससे खरीदी है, यह प्रश्न तो उद्भूत ही नहीं होता है.
आपने यह पूछा कि विधायक निधि से जो काम होते हैं, उनके भुगतान में देरी नहीं होनी चाहिए और मैं इस बात से सहमत हूं.
हमने इसका परीक्षण किया.
ऐसा नहीं हुआ.
अगर आपको कहीं ऐसा लगता है कि आपके पास ऐसा कोई सुझाव है कि हम इसको और बेहतर तरीके से और त्वरित कर सकते हैं. .
श्री सुदेश राय - अध्यक्ष महोदय, ये दोनों एक-दूसरे से कनेक्टेड हैं.
श्री तरुण भनोत - लघु उद्योग निगम की खरीदी मुझसे कैसे कनेक्टेड है?
अध्यक्ष महोदय - यह इससे उद्भूत नहीं हो रहा है.
श्री सुदेश राय - अध्यक्ष महोदय, क्यों नहीं है?
अध्यक्ष महोदय - श्री सुदेश जी, जो आप पूछ रहे हैं वह इससे उद्भूत नहीं हो रहा है.
श्री सुदेश राय - अध्यक्ष महोदय, मेरा सवाल यह है कि माननीय मंत्री जी ने यह माना कि मेरे साथ जो समस्या है, ठीक है मैं आपको अवगत करा दूंगा.
जो जनरल प्रॉब्लम है जैसे मेरा दूसरा सवाल है, इसमें ग्रामीण क्षेत्र में राशि ग्राम पंचायत को दे दी जाती है.
इसी तरह से इसमें है कि 5 ऐसे अहिन्दी समाचार पत्र जिसमें मलयालम और मनोरमा भी है.
इस तरह के समाचार पत्रों को भी पत्र लिखा जाता था, मुख्यमंत्रियों को पत्र लिखा जाता था कि आप इन समाचार पत्रों से एक पत्रकार संपादक को नामांकित करें.
लेकिन उनकी तरफ से कभी रिस्पांस नहीं आता था तो यह सीट खाली पड़ी रहती थी.
इसी तरह के अन्य जो संवर्ग हैं जो कि संशोधन दिया गया है उसमें भी यह ही स्थिति बनती थी.
अब उसमें मुख्यमंत्री जी या सरकार उन वरिष्ठ पत्रकारों को जो भी होंगे उन समाचार पत्रो के उनको नामांकित करेंगे.
इसी तरह से अनुशंसाओं का उसमें दिया हुआ है , इसी तरह से संसद या राज्य सभा का भी प्रावधान रखा गया है कि वह सांसद मध्यप्रदेश के ही होंगे तो मैं समझता हूं कि इससे उस यूनिवर्सिटी को ज्यादा लाभ होगा.
इसलिए मुख्यमंत्री जी या शासन एक राज्य सभा से और एक लोक सभा से नामांकित कर पायेंगे.
इसलिए इसकी संख्या को भी घटाकर 21 किया गया है ताकि यह एक कंपोजिट परिषद बने.
श्री विश्वास सारंग -- अध्यक्ष महोदय इसमें पहले जो संसद सदस्य थे चाहे वह लोक सभा के हों या राज्य सभा के हों, वहां के अध्यक्ष नामांकित करते थे अब इस प्रकार से क्योंकि इस यूनिवर्सिटी के चांसलर हैं वह वाइस प्रेसीडेंट आफ इण्डिया हैं, हमारा यह मानना है कि इसमें जो भी नाम आयें वह अध्यक्ष के द्वारा ही आना चाहिए, हर जगह पर राज्य सरकार इंटर्फिरियेंस रखे यह अच्छी परंपरा नहीं है.
क्योंकि चांसलर वाइस प्रेसीडेंट आफ इण्डिया है जिस यूनिवर्सिटी का वहां पर केन्द्र की तरफ से ही स्पीकर को ही नामनिर्देशित करना चाहिए मंत्री जी यह संशोधन आप कर लें.
श्री पी सी शर्मा -- पहले इसमें यह था कि पहले लोक सभा के अध्यक्ष और राज्य सभा के अध्यक्ष देंगे तब उसमें यह था कि वह कहीं के भी दे सकेंगे.
लेकिन इसमें यह सीमित किया गया है कि मध्यप्रदेश का प्रतिनिधित्व हो.
मध्यप्रदेश का सांसद हो चाहे वह लोक सभा का हो या राज्य सभा का हो.
श्री विश्वास सारंग --हम आपकी इस बात से सहमत हैं लेकिन इसमें इतना हो जाय कि नाम स्पीकर की तरफ से आयें.
अध्यक्ष महोदय -- ऐसा बोलिये कि इसमे ऐसा हो कि जब राष्ट्रीय है तो लोक सभा या राज्य सभा के स्पीकर बोलते हैं तो जिस राज्य में है तो उस राज्य का स्पीकर बोले, आप उसको ऐसा बोलिये.
श्री विश्वास सारंग -- मैं तो आपके ही माध्यम से बोल रहा हूं.
हम तो बिल्कुल ठीक हैं, आपकी इस बात से भी सहमत हैं कि इस मामले में प्रदेश की विधान सभा के अध्यक्ष का भी तो कुछ होना चाहिए.
श्री केदारनाथ शुक्ला -- इसमें ऐसा हो कि अध्यक्ष मधयप्रदेश विधान सभा की ओर से विधायकों के नाम जायें.
अध्यक्ष महोदय -- अब आप सही जगह पर आये हैं.
श्री विश्वास सारंग -- मेरा इसमे एक निवेदन है कि यूनिवर्सिटी चल रही है अभी इसमें ऐसा कुछ नहीं है कि यह संशोधन या विधेयक नहीं आयेगा तो यूनिवर्सिटी रूक जायेगी मेरा ऐसा मानना है कि स्पीकर मध्यप्रदेश विधान सभा के मामले में भी कोई बात हो तो यह पहले प्रवर समिति के पास इस विधेयक को भेज दें उस पर वहां परविचार हो जाय और उसके बाद मे यह फिर से आ जाय यह ही निवेदन है.
श्री पी सी शर्मा -- अध्यश्र महोदय मेरा कहना है कि आपकी तरफ से नेता प्रतिपक्ष हैं तो इसमें, मेरा इसमें यह कहना है कि जो बात आ रही है कि पिछले दो साल से इसकी परिषद की बैठक नहीं हो पायी है और उसकी वजह यह ही रही है कि. .
नेता प्रतिपक्ष ( श्री गोपाल भार्गव)-- अध्यक्ष महोदय इसमें यह हो सकता है कि इसकी बैठक करने के लिए एक समय सीमा निर्धारित करें, मेरा इसमें यह भी मानना है कि इसमें बहुत सी जटिलताएं हैं इसमें बहुत से प्रश्न उत्पन्न हो रहे हैं.
मैं आपसे आग्रह करूंगा कि इसे अभी प्रवर समिति के सुपूर्द कर दें उसकी बाद जैसी भी रिपोर्ट आ जाय तो ठीक है.
श्री केदारनाथ शुक्ला -- यह एक अच्छी संसदीय परंपरा होगी प्रवर समिति को सौंपना.
अध्यक्ष महोदय -- ठीक बात है.
मै इससे सहमत हूं.
प्रवर समिति को सौंपा जाय.
श्री पी सी शर्मा -- मेरा इसमें एक ही कहना है कि पिछले दो साल से इसकी परिषद की बैठक नहीं हो पायी है.
अध्यक्ष महोदय -- मैं समझ गया, यह पिछले दो साल से पड़ा था, लेकिन जो चीज समझ में आ रही है.
माननीय सदस्य भी उल्लेखित कर रहे हैं मैं भी उल्लेखित कर रहा हूं कहीं न कहीं जिस राज्य में जो चीज स्थापित है उस राज्य की भी तो भागीदारी होना चाहिए.
माखनलाल चतुर्वेदी राष्ट्रीय पत्रकारिता यह विश्वविद्यालय कहां पर स्थापित है ?
श्री पी सी शर्मा -- यह भोपाल मध्यप्रदेश में है.
अध्यक्ष महोदय -- तो क्या मध्यप्रदेश की भोपाल राजधानी का इसमें हस्तक्षेप नहीं होना चाहिए, इसलिए माननीय मंत्री जी इसे प्रवर समिति में जाने दें, ताकि मेरी भी बातें उसमें आ जाय.
श्री विश्वास सारंग -- अध्यक्ष महोदय, आपको बहुत बहुत धन्यवाद.
श्री यशपाल सिंह सिसौदिया -- अध्यक्ष महोदय, पूरे सदन की ओर से आपको धन्यवाद.
श्री गोपाल भार्गव -- अध्यक्ष महोदय, मैं चूंकि लंच के बाद थोड़ा सा विलम्ब से आ पाया और मैंने यह कहा था कि अभी तक जितने भी विधेयक आये हैं, हम सभी लोग उनको सर्वानुमति से पारित करें.
लेकिन मेरे सदस्यों का और साथियों का कहना है कि जो मध्यप्रदेश मोटरयान कराधान (संशोधन) विधेयक,2019 है, इस पर उन्हें कुछ आपत्ति है, क्योंकि बहुत ज्यादा इसमें कराधान किया गया है.
इस कारण से हम लोगों की असहमति है.
मैं डिवीजन नहीं मांग रहा हूं, मतदान नहीं करवा रहा हूं. .
लोक निर्माण मंत्री (श्री सज्जन सिंह वर्मा) -- अध्यक्ष महोदय, गाड़ी आगे निकल गई है.
यह परम्परा मत डालो भैया.
लोक स्वास्थ्य एवं परिवार कल्याण मंत्री (श्री तुलसीराम सिलावट) -- अध्यक्ष महोदय, यह विधेयक पास हो चुका है.
अध्यक्ष महोदय -- चलिये हो गया.
इस पर चर्चा नहीं हो रही है.
उच्च शिक्षा मंत्री (श्री जितु पटवारी) -- अध्यक्ष महोदय, एक मिनट, माफी चाहते हुए.
मेरी आपत्ति है कि आपके सोने के कारण पूरे प्रदेश पर यह भार आ गया, इसके लिये जिम्मेदार कौन हैं, यह तो बताओ आप.
अध्यक्ष महोदय -- चलिये, बात वह नहीं है.
(श्री गोपाल भार्गव, नेता प्रतिपक्ष के उठने पर) गोपाल जी, आप बिराजिये.
ठीक है.
श्री गोपाल भार्गव -- (श्री जितु पटवारी, उच्च शिक्षा मंत्री की तरफ देखते हुए)अगर आपका बड़ा मन नहीं है, तो फिर हम अभी संशोधन लाएंगे.
अध्यक्ष महोदय -- गोपाल जी, आप बिराजिये.
श्री गोपाल भार्गव -- फिर कल से वो ही क्रेडिट हम लोगों के हाथ में रहेगी.
5.16 बजे अध्यक्षीय घोषणा
माननीय सदस्यों के लिये सदन की लॉबी में चाय की व्यवस्था की जाना.
अध्यक्ष महोदय -- माननीय सदस्यों के लिये सदन की लॉबी में चाय की व्यवस्था की गई है, अनुरोध है कि सुविधानुसार चाय ग्रहण करने का कष्ट करें.
5.17 बजे शासकीय विधि विषयक कार्य (क्रमशः)
(8) मध्यप्रदेश अधिवक्ता कल्याण निधि (संशोधन) विधेयक, 2019
(क्रमांक 12 सन् 2019) पर विचार
विधि एवं विधायी कार्य मंत्री (श्री पी. सी. शर्मा) -- अध्यक्ष महोदय, मैं,प्रस्ताव करता हूं कि मध्यप्रदेश अधिवक्ता कल्याण निधि (संशोधन) विधेयक, 2019 पर विचार किया जाए.
अध्यक्ष महोदय -- प्रस्ताव प्रस्तुत हुआ कि मध्यप्रदेश अधिवक्ता कल्याण निधि (संशोधन) विधेयक, 2019 पर विचार किया जाए.
एक ही माननीय सदस्य को मैं परमिट कर रहा हूं, क्योंकि घड़ी के हिसाब से माफ करियेगा.
श्री देवीलाल धाकड़.
नेता प्रतिपक्ष (श्री गोपाल भार्गव)-- अध्यक्ष महोदय, मैं विधि एवं विधायी कार्य मंत्री जी एवं गृह मंत्री जी का ध्यान आकर्षित करना चाहता हूं कि प्रदेश के अधिवक्ताओं की लम्बे समय से यह मांग चल रही है और वे एडवोकेट प्रोटेक्शन एक्ट के लिये मंत्रिगणों से भी मिले हैं.
मुख्यमंत्री जी से भी मिले हैं, क्योंकि प्रदेश के अधिवक्ता अपने आपको कभी कभी असुरक्षित महसूस करते हैं.
पक्षकारों के लिये जब वे न्यायालयों में खड़े होते हैं, तो बहुत से लोग उनके विरोधी भी हो जाते हैं और कभी कभी घटनायें भी इस कारण से होती हैं.
तो इस कारण से आवश्यक है कि जब इतने विधेयकों पर चर्चा हो रही है, तो वह भी आप ले आते.
मंत्री जी, आपने उनके प्रतिनिधि मण्डल को सहमति दी है.
विधि एवं विधायी कार्य मंत्री (श्री पी. सी. शर्मा)-- अध्यक्ष महोदय, एडवोकेट प्रोटेक्शन एक्ट इस पर मंत्रिमण्डल में चर्चा हो चुकी है और कुछ उसमें ऐसे बिन्दु आये थे कि और क्या पहल की जाये और किस तरह से उसको स्ट्रांग किया जाये.
जो अभी आपने बात कही है, उसी का समर्थन करते हुए, इसके संदर्भ में अभी एक बैठक भी पूरे मध्यप्रदेश के अधिवक्ताओं की यहां पर हुई थी मिंटो हाल में.
उसमें बहुत से प्रस्ताव आये हैं और जजेस के आये हैं एवं एडवोकेट्स के आये हैं.
इन सबका संकलन करके जब भी मंत्रिमण्डल की बैठक होगी, उसमें यह आयेगा, तो ये वचन पत्र में है और वचन पत्र में आदरणीय मुख्यमंत्री जी ने इसको दिया हुआ है.
इसलिये इसको आना है, तय है, आना है.
पर उसमें कुछ बिन्दु और उसको स्ट्रांग करने के लिये हैं.
तो मैं समझता हूं कि जब भी अगला समय आयेगा, तो उसमें यह आ जायेगा.
अध्यक्ष महोदय -- चलिये, ठीक है, विषय आ गया. धन्यवाद.
श्री गोपाल भार्गव -- अध्यक्ष जी, इनकी सीनियर सेक्रेटरीज की कमेटी की जब मीटिंग हो, उसके बाद आपकी केबिनेट हो, तो आप आर्डीनेंस कर दें, ठीक है सत्र खत्म हो जायेगा, आप अध्यादेश से कर दें.
बाद में फिर जब अगला सत्र आयेगा, तो फिर आप विधेयक लेकर आना.
श्री पी. सी. शर्मा -- इस पर विचार करेंगे.
श्री देवीलाल धाकड़ (एडवोकेट) (गरोठ) -- अध्यक्ष महोदय, माननीय विधि एवं विधायी कार्य मंत्री, शर्मा जी ने मध्यप्रदेश अधिवक्ता कल्याण निधि अधिनियम, 1982 को संशोधित करते हुए मध्यप्रदेश अधिवक्ता कल्याण निधि (संशोधन) विधेयक,2019 को प्रस्तुत किया है.
यह आवश्यक है, परन्तु मैं कुछ आवश्यक सुझाव देना चाहता हूं.
पिछले कुछ वर्षों से प्रदेश का युवा शासकीय और अशासकीय नौकरियों में जगह नहीं मिलने के कारण लॉ करके वकालात के क्षेत्र में आया है.
आपने अपने वचन पत्र में बेरोजगारों को बेरोजगारी भत्ता देने का आश्वासन दिया है, हालांकि ये बेरोजगार नहीं हैं, परंतु इनकी स्थिति भी संतोषजनक नहीं है.
तहसील स्तरीय और जिला स्तरीय न्यायालयों में अधिकांश अधिवक्ता ऐसे हैं, जिनको अपना ऑफिस मेंटेन करने में, लाइब्रेरी मेंटेन करने में बड़ी दिक्कतें आ रही हैं.
इस विधेयक में माननीय उच्च न्यायालय में 50 रुपये के स्थान पर 100 रुपये और अधीनस्थ न्यायालयों में 20 रुपये के स्थान पर 40 रुपये का स्टाम्प शुल्क लगाने का संशोधन प्रस्ताव पेश किया गया है.
अध्यक्ष महोदय, यह आवश्यक है, परंतु इतना ही पर्याप्त नहीं है.
राजस्थान में अधिवक्ताओं के लिए कई प्रकार की कल्याण योजनाएं है.
उनका अध्ययन किया जाना चाहिए.
आखिर ये जो स्टाम्प शुल्क अधिवक्ता लगाते हैं, इन्हीं के आधार पर ये इनके कल्याण की योजनाएं हैं.
ये पर्याप्त नहीं हैं, तेरा तुझको अपर्ण, क्या लागे मेरा.
शासन को और भी कुछ व्यवस्था करनी चाहिए.
अध्यक्ष महोदय, एक सुझाव मेरा यह है कि कई अधिकारी और कर्मचारी, जो लॉ किए हुए रहते हैं, रिटायरमेंट के बाद वे वकालत के क्षेत्र में आते हैं.
इसलिए उनको भी इन्हीं कल्याणकारी योजनाओं का लाभ मिलता है.
एक तरफ उनको पेंशन प्राप्त होती है और दूसरा, इन कल्याणकारी योजनाओं का भी लाभ मिलता है, उस स्थिति में वह रुचि न लेते हुए, केवल टाइम पास करने की उनकी स्थिति रहती है.
इस पर भी विचार किया जाना चाहिए.
जो अधिवक्ता प्रारंभ से इस योजना से जुड़े हुए हैं और जो रिटायरमेंट के बाद आते हैं, उनको बराबर लाभ मिलता है, इस पर विचार करना चाहिए.
अध्यक्ष महोदय, एक सुझाव मेरा यह है, वैसे नेता प्रतिपक्ष महोदय ने एडवोकेट प्रोटेक्शन एक्ट वाली बात रखी है, क्योंकि अधिवक्ताओं की सुरक्षा न्यायालय परिसर में ही नहीं, न्यायालय परिसर के बाहर भी आवश्यक है.
पक्ष में, विपक्ष में, दोनों तरफ पैरवी करते हुए जो पक्ष प्रभावित होता है, उस अधिवक्ता के प्रति उसका ठीक प्रकार का भाव नहीं रहता है, इसलिए न्यायालय परिसर के बाहर भी अधिवक्ताओं की सुरक्षा की गांरटी होनी चाहिए.
इसलिए इस संशोधन प्रस्ताव का समर्थन करते हुए यह आवश्यक सुझाव मैंने दिए हैं, आपने सुना है, इसलिए बहुत-बहुत धन्यवाद.
श्री विनय सक्सेना (जबलपुर उत्तर) -- माननीय अध्यक्ष महोदय, बहुत ही अच्छा प्रस्ताव माननीय मंत्री जी के द्वारा प्रस्तुत किया गया है.
मैं इसके समर्थ में हूँ.
किसी मामले में कोई पक्षकार किसी की पैरवी करना चाहता है तो जो स्टाम्प लगते हैं, वे 50 रुपये और 20 रुपये के लग रहे हैं.
इनको 50 रुपये की जगह 100 रुपये और 20 रुपये की जगह 40 रुपये किया गया है, इसका प्रस्ताव विधान सभा में आया है.
अधिवक्ताओं की जो स्थिति है, जिसके बारे में माननीय धाकड़ जी ने भी बताया, यह सही है कि बहुत से अधिवक्ताओं की तो स्थिति यह भी नहीं होती कि जरूरत पड़ने पर वे इलाज करा पाएं.
कई अधिवक्ताओं की स्थिति यह भी नहीं होती कि दुघर्टना होने पर उनका परिवार उनका इलाज करा पाएं.
इन सब बातों को ध्यान में रखते हुए अधिवक्ताओं के लिए जो एक कल्याण निधि का संकलन किया जाता है, जो इकट्टी होती है, उससे उनके लिए जो बहुत सारी सुविधाएं सरकार कर सकती है.
यह प्रस्ताव अच्छा है, मैं इसका समर्थन करता हूँ. धन्यवाद.
श्री शरदेन्दु तिवारी (चुरहट) -- आदरणीय अध्यक्ष जी, मध्यप्रदेश कल्याण निधि में संशोधन के लिए यह विधेयक लाया गया है.
अधीनस्थ न्यायालयों में स्टाम्प ड्यूटी 20 रुपये से बढ़ाकर 40 रुपये और उच्च न्यायालय में 50 रुपये से बढ़ाकर 100 रुपये करने का प्रस्ताव है.
अध्यक्ष महोदय, हम सब जानते हैं कि न्याय की मूल अवधारणा अधिवक्ता, पक्षकार, न्यायालय तथा न्यायाधीश से होकर जाती है, जिसमें अधिवक्ता सबसे महत्वपूर्ण कड़ी है.
उनकी बीमारी या मृत्यु होने पर परिवार को सहायता का प्रावधान हम इससे करते हैं.
वर्ष 2012 में अधिवक्ता पंचायत बुलाकर माननीय शिवराज सिंह जी ने नए अधिवक्ताओं की मृत्यु पर दो लाख रुपये की सहायता और बीमार होने पर एक लाख रुपये की सहायता का प्रावधान किया था, उस पर यह सरकार इन्फ्लेटरी आधार पर बढ़ाने का काम कर रही है.
इसका हम स्वागत करते हैं.
लेकिन मुझे थोड़ा अफसोस है कि हमारे विधि मंत्री जी यदि वित्त मंत्री जी से कुछ निधि इस विषय पर ज्यादा ले लेते तो अच्छा रहता.
यह भार तो जनता पर जाना है.
आपके पास बजट भी था, क्योंकि मैं देख रहा था कि उच्चतम न्यायालय में मध्यप्रदेश के अतिरिक्त अधिवक्ता 5 हैं, उप महाधिवक्ता 6 हैं, पैनल में 92 हैं, स्टेंडिंग काऊंसिल पांच हैं, जबकि पिछली सरकार केवल एक अतिरिक्त महाधिवक्ता, एक उपमहाधिवक्ता और 4 स्टेंडिंग काऊंसिल से काम चला रही थी, जिसमें 19.8 लाख रुपये खर्च हो रहे थे.
आज हम 2 करोड़ 7 लाख रुपये खर्च कर रहे हैं.
उसके बाद भी हम यह पैसा अधिवक्ताओं के कल्याण के लिये दे सकते थे.
उसमें और भी बातें हैं, जो राजनैतिक आधार पर नियुक्तियां हुई हैं, मैं उन पर बात नहीं करना चाहता.
मेरा निवेदन यह है कि हम और ज्यादा सुविधाएं दें, क्योंकि अभी जो आप करने जा रहे हैं उसमें ढाई लाख रुपये दवाइयों के लिये और पांच लाख रुपये मृत्यु पर उनके परिवार को देंगे.
इसको और बढ़ाने की जरूरत है, क्योंकि बहुत सारे अधिवक्ता केवल इसी आधार पर ही काम कर पा रहे हैं.
बहुत-बहुत धन्यवाद.
श्री पी. सी. शर्मा - मैं आभार मानना चाहूंगा आदरणीय देवीलाल धाकड़ जी का और आदरणीय तिवारी जी का कि उन्होंने अच्छे सजेशंस दिये है.
इसकी एक ट्रस्टी कमेटी होती है.
मैं समझता हूं आपको ज्ञात है कि इस ट्रस्टी कमेटी में पावर काउंसिल ऑफ मध्यप्रदेश इसके मेम्बर होते हैं, वित्त के सेक्रेटरी होते हैं और यह ट्रस्टी कमेटी का यह प्रस्ताव है कि यह बढ़ाया जाना चाहिये.
वर्ष 2013 में भी बढ़ाया गया था और यह जो पैसा आता है, क्योंकि जो वकालतनामा होता है, उस पर यह स्टाम्प लगते हैं, उससे जो पैसा इकट्ठा होता है इसी से वकीलों के कल्याण की सभी योजनायें चलती हैं.
जो आपने अभी बताया कि 1 लाख रुपये इस निधि से और 1 लाख रुपये सरकार देती है.
इस तरह से 2 लाख रुपये अभी तक दिये जाते थे, जिसको बढ़ाने का विचार चल रहा है, जो आपने खुद ही कहा और आपने कहा कि इतने एडवोकेट्स हो गये और इतना खर्चा हो गया, तो यह भी कहीं न कहीं जब इतने एडवोकेट्स उसमें लग गये हैं, क्योंकि केसेज बढ़ गये हैं, तो कहीं न कहीं इनका कल्याण है.
श्री शरदेन्दु तिवारी - अध्यक्ष महोदय, 22 तारीख को मिसलेनियस लगा था.
केवल 10 केस लगे थे.
श्री पी. सी. शर्मा - अध्यक्ष महोदय, इतने वकील हो रहे हैं.
जो धाकड़ जी ने उठाया वह आपने भी कहा, तो कहीं न कहीं यह एडवोकेट्स ज्यादा होंगे.
हाईकोर्ट में, अलग-अलग कोर्ट्स में यह ज्यादा लगेंगे, तो निश्चित तौर पर एक तरह से मैं समझता हूं और जो आप कह रहे हैं कि उनका भला होना चाहिये, यह उसमें निहित है.
मेरा यह कहना है कि जो और चीजें हैं, बार काउंसिल जो इसकी ट्रस्टी कमेटी है, वह लोग जो भी सुझाव देंगे, क्योंकि उन्हीं सुझावों पर यह चलता है.
यह पैसा उनके सुझाव पर ही खर्च होता है.
मुझे उम्मीद है कि हम लोग इस निधि के माध्यम से उनका ज्यादा फायदा कर सकेंगे, ज्यादा भला कर सकेंगे, इसलिये इस विधेयक को पारित किया जाना चाहिये.
अध्यक्ष महोदय - प्रश्न यह है कि मध्यप्रदेश अधिवक्ता कल्याण निधि (संशोधन) विधेयक 2019 पर विचार किया जाए.
प्रस्ताव स्वीकृत हुआ.
अब विधेयक के खण्ड पर विचार होगा.
प्रश्न यह है कि खण्ड 2 तथा 3 इस विधेयक के अंग बनें.
खण्ड 2 तथा 3 इस विधेयक के अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
विधि एवं विधायी मंत्री (श्री पी. सी. शर्मा) - माननीय अध्यक्ष महोदय, मैं प्रस्ताव करता हूं कि मध्यप्रदेश अधिवक्ता कल्याण निधि (संशोधन) विधेयक, 2019 पारित किया जाए.
अध्यक्ष महोदय - प्रस्ताव प्रस्तुत हुआ.
प्रश्न यह है कि मध्यप्रदेश अधिवक्ता कल्याण निधि (संशोधन) विधेयक, 2019 पारित किया जाए.
प्रस्ताव स्वीकृत हुआ.
विधेयक सर्वानुमति से पारित हुआ.
(12) मध्यप्रदेश माध्यस्थम् अधिकरण (संशोधन) विधेयक, 2019 (क्रमांक 13 सन् 2019)
विधि एवं विधायी कार्य मंत्री (श्री पी. सी. शर्मा) - माननीय अध्यक्ष महोदय, मैं प्रस्ताव करता हूं कि मध्यप्रदेश माध्यस्थम् अधिकरण (संशोधन) विधेयक, 2019 पर विचार किया जाए.
अध्यक्ष महोदय - प्रस्ताव प्रस्तुत हुआ कि मध्यप्रदेश माध्यस्थम् अधिकरण (संशोधन) विधेयक, 2019 पर विचार किया जाए.
श्री केदारनाथ शुक्ल (सीधी) - माननीय अध्यक्ष महोदय, यह संशोधन विधेयक माननीय उच्च न्यायालय के निर्णय के प्रकाश में आया है.
परिस्थितियां भी ऐसी थीं जिनके कारण इसको लाना बहुत आवश्यक हो गया था.
क्योंकि जब इस संस्था का गठन किया गया और आपस के विवादों के निराकरण की, अगर उस पर राशि निश्चित नहीं है, तो एक समस्या पैदा होती थी कि हम कितनी राशि तक में मध्यस्थता करेंगे, कितनी राशि तक में उनके बीच में समझौता कराएँगे, नेगोसिएशन करेंगे.
इन सब बातों के लिए जिस केस को यहाँ इन्होंने लीड किया है उस पर माननीय उच्च न्यायालय ने भी बात कही थी.
माननीय उच्च न्यायालय की भावनाओं के मुताबिक यह संशोधन विधेयक आया है.
मैं इस विधेयक का समर्थन करता हूँ और यह जनहित में है इसलिए इसे पारित किया जाए.
बहुत बहुत धन्यवाद.
अध्यक्ष महोदय-- श्री जजपाल सिंह “जज्जी” (अनुपस्थित)
श्री शशांक श्रीकृष्ण भार्गव(विदिशा)-- माननीय अध्यक्ष महोदय, माननीय विधि मंत्री जी द्वारा मध्यप्रदेश माध्यस्थम अधिकरण अधिनियम 1983 में संशोधन लाया गया है.
मैं इसका बहुत बहुत स्वागत करता हूँ.
अभी तक पूर्व में यह देखा गया है कि कभी भी कोई भी विवाद ठेकेदार और सरकार के बीच में हो जाया करता था तो वह कोर्ट में जाता था और एक लंबी अवधि खिंच जाती थी जिससे कि नागरिकों को भी लाभ नहीं मिलता था और सरकार भी यह कह कर पल्ला झाड़ देती थी कि मामला लिटिगेशन में है.
इस अधिनियम से यह सभी विसंगतियाँ दूर होंगी इसके लिए मैं बहुत बहुत साधुवाद देता हूँ.
धन्यवाद, आपने बोलने का अवसर दिया.
5.27 बजे
अध्यक्षीय घोषणा.
सदन के समय में वृद्धि संबंधी.
अध्यक्ष महोदय-- आज की कार्यसूची के पद क्रमांक 8 के उप पद 14 तक कार्य पूर्ण होने तक सदन के समय में वृद्धि की जाय.
मैं समझता हूँ सदन इससे सहमत है.
(सदन द्वारा सहमति प्रदान की गई)
श्री पी. सी. शर्मा-- माननीय अध्यक्ष महोदय, आदरणीय विधायक केदारनाथ जी और भार्गव जी ने इसमें विचार रखे मैं उनका धन्यवाद करता हूँ और इसमें यह कहना चाहता हूँ कि इसमें जो धारा घ थी,
“विवाद से अभिप्रेत है, 50,000 रुपये या उससे अधिक मूल्यांकन के अभिनिश्चित धन के दावे से संबंधित कोई विवाद जो किसी संकर्म संविदा या उसके भाग के निष्पादन या अभिनिष्पादन से उद्भूत होता है.
,”
इसकी परिभाषा को विस्तृत रूप दिया गया है और इसमें केवल यह जोड़ा गया है, “अभिनिश्चित धन अथवा अभिनिश्चित किए जाने योग्य धन के दावे से संबंधित कोई विवाद जो किसी संकर्म संविदा या उसके भाग के निष्पादन या अभिनिष्पादन से उद्भूत होता है.
,”
इसमें कुल मिलाकर यह है कि कोई भी विवाद होता था उसमें कोई फिक्स है कि किसी बिल्डिंग का विवाद उठ रहा है तो उसमें मालूम है कि उसमें कितना पैसा लगा है और कितने का विवाद है.
लेकिन अगर हम देख लें, जैसे कोई नहर है और उस पर कोई पुलिया बन रही है या जो बैरियर्स हैं, तो बैरियर्स में यह पता नहीं कि इसका कितना वहाँ पर पैसा इकट्ठा होगा, यह विवाद कितने का है.
इन बातों को लेकर इसका विस्तार किया गया है और मैं समझता हूँ निश्चित तौर पर विवादों को निपटाने में इसमें आसानी होगी.
मैं निवेदन करूँगा कि इस संशोधन विधेयक को पारित किया जाए.
अध्यक्ष महोदय-- प्रश्न यह है कि मध्यप्रदेश माध्यस्थम अधिकरण (संशोधन) विधेयक 2019, पर विचार किया जाय.
प्रस्ताव स्वीकृत हुआ.
अध्यक्ष महोदय-- अब विधेयक के खण्डों पर विचार होगा.
प्रश्न यह है कि खण्ड 2 इस विधेयक का अंग बने.
खण्ड 2 इस विधेयक का अंग बना.
अध्यक्ष महोदय-- प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
अध्यक्ष महोदय-- प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
श्री पी. सी. शर्मा-- अध्यक्ष महोदय, मैं, प्रस्ताव करता हूँ कि मध्यप्रदेश माध्यस्थम अधिकरण (संशोधन) विधेयक, 2019 पारित किया जाए.
अध्यक्ष महोदय-- प्रस्ताव प्रस्तुत हुआ मध्यप्रदेश माध्यस्थम अधिकरण (संशोधन) विधेयक, 2019 पारित किया जाए.
प्रश्न यह है कि मध्यप्रदेश माध्यस्थम अधिकरण (संशोधन) विधेयक, 2019 पारित किया जाए.
प्रस्ताव सर्वसम्मति से स्वीकृत हुआ.
विधेयक पारित हुआ.
5:30 बजे
नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 (क्रमांक 18 सन् 2019)
पशुपालन मंत्री (श्री लाखन सिंह यादव)-- अध्यक्ष महोदय, मैं, प्रस्ताव करता हूँ कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पर विचार किया जाए.
अध्यक्ष महोदय--प्रस्ताव प्रस्तुत हुआ कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पर विचार किया जाए.
श्री अजय विश्नोई (पाटन)--माननीय अध्यक्ष महोदय, एक बार मैं फिर से दोहरा देना चाहता हूँ कि माननीय केदारनाथ शुक्ल जी ने जो बात कही थी कि वाकई में हम एमएलए कहलाते हैं क्योंकि हम मेम्बर ऑफ लेजिसलेटिव असेम्बली हैं.
कई बार यह देखने में आया है कि कई विधायकों से पूछताछ की गई कि आपको विधायक क्यों कहते हैं तो उसका जवाब कई बार लोग नहीं दे पाते हैं इसलिए इस विषय को इतने भरे हुए सदन में बार-बार दोहराने से कम से कम अब हमारे साथी विधायक इस विषय पर सही वक्तव्य दे पाएंगे.
इस हिसाब से यह चर्चा अच्छी रही, विधेयकों पर लगातार चर्चाएं हुई हैं.
अध्यक्ष महोदय, यह संयोग है कि जिस समय यह मूल विधेयक प्रस्तुत हुआ था उस समय मैं विभागीय मंत्री था मैंने तब इसको प्रस्तुत किया था.
तब यह कल्पना नहीं थी कि बहुत जल्दी इसका विस्तार इतना होने वाला है कि प्रायवेट कॉलेजों की इस क्षेत्र में डिमाण्ड आने लग जाएगी पर उनको समाहित करने के लिए एक लाइन जोड़ देना चाहिए, उसका एक अनुबंध रखा जाना चाहिए.
आज वह मांग आने लगी है.
इस मांग को भविष्य को देखते हुए आपने इसमें संशोधन करना चाहा है यह संशोधन अपने आप में उचित है इसके लिए मैं समर्थन देता हूँ और कहता हूँ कि इसे कर लें पर साथ-साथ यह भी कहना चाहता हूँ कि यह सब तकनीकी विषय हैं तो तकनीकी विषय पर जब भी कोई कॉलेज आने की कोशिश करे तो हमारी शर्तें इतनी कड़ी होना चाहिए कि उसमें अध्ययन के लिए जो छात्र जाएंगे उनका किसी प्रकार से तकनीकी हृास न होने पाए.
इस तरह की व्यवस्थाएं और चिंताएं करेंगे.
मैं इसके समर्थन में अपने वक्तव्य को यहीं विराम देता हूँ. धन्यवाद.
5.32 बजे अध्यक्षीय घोषणा
मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 (क्रमांक 11 सन् 2019 ) प्रवर समिति को सौंपा जाना.
अध्यक्ष महोदय-- मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 (क्रमांक 11 सन् 2019 ) प्रवर समिति को सौंपा गया है.
मध्यप्रदेश विधान सभा प्रक्रिया तथा कार्य संचालन संबंधी नियमावली के नियम 68 (1) के अधीन प्रवर समिति में दोनों पक्षों के 8 सदस्य होंगे.
विधि मंत्री इस समिति के पदेन सदस्य होंगे.
समिति का गठन शीघ्र किया जाएगा.
5.33 बजे
शासकीय विधि विषयक कार्य (क्रमश:)
पशुपालन मंत्री (श्री लाखन सिंह यादव)-- अध्यक्ष महोदय, इस विधेयक में धारा 4 (1) में आंशिक संशोधन किया गया है.
पशु चिकित्सा और मत्स्य पालन विज्ञान शिक्षा देने वाला महाविद्यालय है यह पूर्व का है इसमें कोई नया महाविद्यालय नहीं खोला जाना है.
चूंकि आज डिमाण्ड है, आवश्यकता है तो निश्चित तौर पर इसमें आंशिक संशोधन किया है.
पशु चिकित्सा और मत्स्य पालन विज्ञान में शिक्षा देने वाला नवीन शासकीय, अशासकीय महाविद्यालय स्थापित किया जा सकेगा.
मुझे लगता है विश्नोई जी भी सहमत हैं.
मैं निवेदन करता हूँ कि इस विधेयक को पारित किया जाए.
अध्यक्ष महोदय-- प्रश्न यह है कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पर विचार किया जाए.
प्रस्ताव स्वीकृत हुआ.
अध्यक्ष महोदय- अब, विधेयक के खण्डों पर विचार होगा.
प्रश्न यह हैकि खण्ड 2 इस विधेयक का अंग बने.
प्रश्न यह है कि खण्ड 2 इस विधेयक का अंग बना.
अध्यक्ष महोदय--प्रश्न यह है कि खण्ड इस विधेयक का अंग बने.
प्रश्न यह है कि खण्ड 1 इस विधेयक का अंग बना.
अध्यक्ष महोदय--प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियमन सूत्र विधेयक का अंग बने.
श्री लाखन सिंह यादव--माननीय अध्यक्ष महोदय, मैं प्रस्ताव करता हूँ कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पारित किया जाए.
अध्यक्ष महोदय--प्रस्ताव प्रस्तुत हुआ कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पारित किया जाए.
प्रश्न यह है कि नानाजी देशमुख पशु चिकित्सा विज्ञान विश्वविद्यालय (संशोधन) विधेयक, 2019 पारित किया जाए.
प्रस्ताव स्वीकृत हुआ.
विधेयक सर्वानुमति से पारित हुआ.
5:35 बजे
मध्यप्रदेश माखनलाल चतुर्वेदी राष्ट्रीय पत्रकारिता एवं संचार विश्वविद्यालय (संशोधन) विधेयक, 2019 (क्रमांक 11 सन् 2019) प्रवर समिति को सौंपा जाना (क्रमश:)
संसदीय कार्य मंत्री (डॉ. गोविन्द सिंह)--अध्यक्ष महोदय, हमें लगभग तीन वर्ष का विधान सभा का अनुभव है.
शायद हम लोगों ने पहली बार आपका फैसला सुना हैं.
आपने पास कर दिया सभी को सर्वमान्य है.
ऐसा मुद्दा नहीं था जो कि प्रवर समिति के लिए भेजा जाए.
आपका आदेश है तो शिरोधार्य है, लेकिन ऐसा अभी तक हुआ नहीं है.
यहां आप भी रहें हैं हम भी रहे हैं और भार्गव जी तो हम से पहले के हैं.
अध्यक्ष महोदय-- संसदीय कार्य मंत्री जी ठीक है आपने निवेदन किया है आप विराजिए.
मैं जरा दूसरी बात बोल दूं.
यह तो अभी एक विश्वविद्यालय पर किया है मेरा ऐसा मानना है कि जिस क्षेत्र में महाविद्यालय या विश्वविद्यालय हैं वहां के सबंधित विधायक को वहां का मनोनीत सदस्य होना चाहिए ऐसा मेरा मानना है.
मैंने एक और इंगित किया है.
इतना बड़ा विषय नहीं था.
वह तो एक मिनट में हो जाएगा.
आप कल बैठकर कर लें कल की कल ला दें तो मैं कल कर लूंगा.
बात यह नहीं है.
हमारे जो माननीय अधिकारीगण इसको बनाते हैं वह इस बात का ध्यान नहीं रखते कि जिस विधान सभा में यह पारित होने जा रहा है क्या वहां के विधायकों का ध्यान रखा गया है.
मेरा इशारा सिर्फ उस और है उसे आप लोग अन्यथा न लें.
डॉ. गोविन्द सिंह-- अध्यक्ष महोदय, यदि आपने कहा है तो हम मान लेते हैं.
श्री गोपाल भार्गव-- डॉक्टर साहब यह अध्यक्ष जी की व्यवस्था है.
डॉ. गोविन्द सिंह-- मैं उस पर टिप्पणीं नहीं कर रहा हूं.
मैं तो एक इतिहास बता रहा हूं कि पहली बार इतिहास बना है.
श्री गोपाल भार्गव-- लोकतांत्रिक इसलिए भी है.
मैं इसलिए कह रहा हूं कि आपके जो विधेयक होते हैं.
डॉ. गोविन्द सिंह-- अध्यक्ष महोदय, आपसे हमारा अनुरोध था कि हम संशोधन लगाते.
आप स्वीकार कर लेते.
श्री गोपाल भार्गव-- आपके वरिष्ठ सचिवों की जो कमेटी होती है उससे आगे केबिनेट से हो जाता है.
मुझे लगता है कि हम सभी लोगों की उसमें एक प्रकार से हिस्सेदारी रखें, अपने सुझाव रखें, विचार रखें तो यदि प्रवर समिति की परम्परा होती है तो यह अपने आप में एक गौरव की बात है.
हमारे संसदीय प्रजातंत्र के लिए, कम से कम आप लोगों के लिए उसमें विचार विनिमय करने का अवसर मिलेगा.
अध्यक्ष महोदय-- क्या आप अभी संशोधन करना चाहते हैं.
श्री गोपाल भार्गव--अध्यक्ष महोदय, मैं यह कहना चाहता हूं कि पहले पूर्व में नहीं हुआ है तो हम नहीं करें इसका अर्थ क्या होगा.
डॉ. गोविन्द सिंह-- अध्यक्ष महोदय, जब आपने कहा है तो कल का विचार हो जाएगा.
हम कल वित्तमंत्री जी से चर्चा करने के बाद आपसे निवेदन कर लेंगे.
श्री गोपाल भार्गव--अध्यक्ष महोदय, यह आपकी अल्प समय में बहुत अच्छी रूलिंग आई हैं.
5:38 बजे सभापति महोदय (श्री यशपाल सिंह सिसौदिया) पीठासीन हुए.
5:38 बजे शासकीय विधि विषयक कार्य (क्रमश:)
मध्यप्रदेश लोक स्वास्थ्य (संशोधन) विधेयक, 2019 (क्रमांक 20 सन् 2019)
लोक स्वास्थ्य एवं परिवार कल्याण (श्री तुलसीराम सिलावट)-- सभापति महोदय, मैं, प्रस्ताव करता हूं कि मध्यप्रदेश मध्यप्रदेश लोक स्वास्थ्य (संशोधन) विधेयक, 2019 पर विचार किया जाय.
सभापति महोदय-- मैं, प्रस्ताव करता हूं कि मध्यप्रदेश लोक स्वास्थ्य (संशोधन) विधेयक, 2019 पर विचार किया जाय.
श्री अजय विश्नोई (पाटन)-- सभापति महोदय, मैं माननीय मंत्री जी को बधाई देना चाहता हूं कि उन्होंने इस विधेयक संशोधन को लाकर एक बहुत ही मानवीय पहलू को छूने का प्रयास किया है और इस अवसर पर मुझे एक बहुत पुरानी चीज याद आ रही है.
मैं उसका उल्लेख आज यहां सदन में करना चाहता हूं.
एक समय था जब हर बड़े शहर में कहीं न कहीं कुष्ठ आश्रम हुआ करते थे आजकल वह धीरे-धीरे लोप हो गए हैं क्योंकि जिस तरीके से कुष्ठ लोप हुआ है कुष्ठ रोगी भी लोपित हो गए हैं.
शासन की कुछ व्यवस्थाएं भी अभी इसी कारण बंद हो गई हैं.
एक जमाना था जब हम लोग सेवा का कार्य करने जाते थे जैसे आज की तारीख में अनाथालय में जाते हैं या वृद्धा आश्रम में जाते हैं उसी प्रकार से हम कभी कुष्ठ आश्रम में भी सेवा के लिए जाया करते थे.
25 से 30 साल पहले हम लोगों ने वहां पर एक रोटरियों के साथ में मिलकर शासन की व्यवस्था में उनके सहयोग करने के लिए कुछ काम किए थे उसके संदर्भ में एक पुस्तिका छपी थी.
5.40 बजे
{अध्यक्ष महोदय (श्री नर्मदा प्रसाद प्रजापति (एन. पी. ) पीठासीन हुए.}
श्री अजय विश्नोई -- पुस्तिका छपी तो उसमें मुझसे कहा गया कि आप अपनी कलम से इसमें कुछ लिख दीजिये.
उसमें मैंने जो कुछ लिखा था वह अलग है लेकिन उसकी शुरूआत की दो-तीन लाईनें मुझे आज भी याद हैं.
जो मैं आपको बताना चाहूंगा और उस समय वे लाईनें कितनी मौजूं हुआ करती थीं, यह मैं आपको जरूर बताना चाहता हूं.
मैंने अपनी कलम से जहां से शुरूआत की थी उसमें लिखा था कि- 'चार चक्के पर फिसलता हुआ एक पटिया, पटिये पर भंग मानुषमूर्ति और उसके भंग हाथ में लटका हुआ एक डिब्बा और उसके अंग पर लिपटी हुई पट्टियां, वे पट्टियां देखकर आप द्रवित हो जाते हैं और उस कुष्ठरोगी के डिब्बे में कुछ सिक्के डालते हैं और इस बात की चिंता करते हैं कि आपका हाथ उसको या उसके डिब्बे को छू न जाये'
माननीय अध्यक्ष महोदय, यह उस समय की वास्तविक पीड़ा थी कि लोगों के मन में भ्रम था और भ्रम यह था कि कुष्ठरोग छूने से फैलता है और यह भ्रम इतना मजबूत था कि उसके संदर्भ में हमने कानून बना दिया और एक घोर अमानवीय कानून बनाया.
इतने वर्षों तक यह हमारी किताबों में लिखा रहा, यह भी हमारे लिए बड़ा सोचनीय विषय है.
हमने उसे बता दिया कि आप जब तक डॉक्टर से पांच रुपये देकर सर्टिफिकेट नहीं लाते हैं कि आपको कुष्ठरोग नहीं है, तब तक आप समाज में उठ-बैठ नहीं सकते और यदि डॉक्टर ने आपको लिखकर दे दिया कि आपको कुष्ठरोग है तो उसके बाद आप खेल के मैदान में नहीं जा सकते, स्कूल नहीं जा सकते, पढ़ने नहीं जा सकते, पुस्तकालय से किताब नहीं ले सकते और यदि किसी किताब का आपने उपयोग कर लिया है तो उस किबात को कोई दूसरा नहीं पढ़ सकता.
इतना अमानवीय कानून ?
अस्पृश्यों के साथ भी कभी इतना घोर अन्याय नहीं हुआ होगा, जितना अन्याय हमने कुष्ठरोगियों के साथ इस अध्यादेश के माध्यम से किया है.
माननीय अध्यक्ष महोदय, कहानी तो लंबी चौड़ी लिखी हुई है परंतु उसके विस्तार में जाने की आवश्यकता नहीं है.
जितने भी इसके उपबंध हैं उनको शायद लोप करने की बात कही गई है और वह बात इसी भाव के साथ कही गई है कि यह निश्चित रूप से गलत था, अमानवीय था.
आज उसका संशोधन हो रहा है इसलिए मुझे प्रसन्नता है कि हम इसका संशोधन सदन में प्रस्तुत कर रहे हैं और पुरानी भूल को सुधार रहे हैं.
ऐसे वक्त पर जैसा कि मैंने माननीय मंत्री जी को बधाई दी, मैं पूरे सदन से निवेदन करना चाहूंगा कि सर्वानुमति से इस विधेयक को पास किया जाये. धन्यवाद.
श्री घनश्याम सिंह (सेवढ़ा)- माननीय अध्यक्ष महोदय, मैं मध्यप्रदेश लोक स्वास्थ्य (संशोधन) विधेयक, 2019 के समर्थन में खड़ा हुआ हूं.
अभी जैसा कि हमारे वरिष्ठ साथी अजय जी ने कहा कि यह बहुत ही अमानवीय प्रावधान था और अब उसकी धारा 79, 80, 81, 82 और 83 का लोप किया जा रहा है, यह स्वागतयोग्य है.
यहां मैं एक बात और कहना चाहूंगा कि उद्देश्यों और कारणों के कथन में आप देख सकते हैं कि रिट याचिका (सिविल) क्रमांक 1151/2017 विधिक नीति के लिए, विधि सेंटर विरूद्ध भारत संघ के संदर्भ में यह संशोधन आया है.
माननीय उच्चतम न्यायालय में यह याचिका चल रही है उसमें सरकार की ओर कमिटमेंट किया गया था, उसके पालन में यह संशोधन विधेयक आया है.
माननीय अध्यक्ष महोदय, इस संदर्भ में मैं यह जरूर कहना चाहूंगा कि इसमें बहुत ही अमानवीय प्रावधान थे और उनके लिए आज यह संशोधन लाया गया है, जो कि स्वागतयोग्य है लेकिन इतने दिनों तक विधायिका का ध्यान इस ओर नहीं गया, विधायिका से मेरा तात्पर्य संसद और सभी प्रदेशों की विधान सभाओं से है.
यह भी एक बड़ी लज्जा की बात है कि हमारा ध्यान इस ओर नहीं गया और माननीय उच्चतम न्यायालय में जब रिट याचिका दायर की गई तब पूरे देश की सभी विधान सभाओं में ये संशोधन लाए जा रहे हैं.
यह विधायिका के लिए लज्जा की बात है.
मैं मानता हूं कि विधायिका सर्वोच्च है लेकिन कभी-कभी न्यायपालिका को हमें याद दिलाना पड़ता है और तब हम अपने कर्त्तव्यों का पालन कर पाते हैं.
माननीय अध्यक्ष महोदय, मैं केवल एक बात और कहकर अपनी बात को समाप्त करूंगा कि कुष्ठरोग, टी. बी. जैसे अन्य रोग जीवाणुओं द्वारा फैलने वाली बीमारी हैं.
पूरी दुनिया में, भारत में तथा मध्यप्रदेश में भी अब ऐसी बीमारियों का असर कम हो गया है.
अब बीमारियों का पैटर्न बदल गया है.
अब जीवनशैली से संबंधित बीमारियां ज्यादा खतरनाक हो गई हैं हार्ट अटैक, ब्लड प्रेशर, डायबिटीज़ ये सभी जीवनशैली से संबंधित बीमारियां हैं और अब जीवाणुओं से फैलने वाली बीमारियों पर पूरे विश्व में नियंत्रण कर लिया गया है.
कुष्ठरोग साध्य है और अब कुष्ठरोगियों के साथ भेदभाव किया जाए, यह बहुत अमानवीय है इसलिए इस विधेयक का मैं पूरा समर्थन करता हूं.
आपने मुझे बोलने का अवसर दिया, धन्यवाद.
कुँवर विजय शाह (हरसूद)- माननीय अध्यक्ष महोदय, यह विषय बहुत ज्यादा बोलने का नहीं है.
मैं मंत्री जी को धन्यवाद दूंगा कि एक सामाजिक पाप, जो बरसों से लोग झेलते आए, उसको समाप्त करने का श्रेय आपको जा रहा है.
देरी से ही सही एक अच्छा कदम हम लोगों ने यहां पर उठाया है.
लेकिन माननीय अध्यक्ष जी, इन कुष्ठ रोगियों की सेवा में लगे हुए एक से डेढ़ हजार कर्मचारी ऐसे हैं, जो इनकी सेवा करते-करते ओवर एज़ हो गये हैं.
मेरा केवल एक लाईन का निवेदन है कि वह भी उस समय, जब लोग उनको छूते नहीं थे.
वह उनकी सेवा करते थे, केवल एक से डेढ़ हजार संविदा कर्मचारी हैं.
कृपया उनके बारे में भी कुछ साचेंगे तो हमें लगेगा कि जो कुष्ठ रोगियों की सेवा कर रहे थे, उन कर्मचारियों का भी भला आप करेंगे.
इसी उम्मीद के साथ, मैं इसका समर्थन करता हूं.
श्री आशीष गोविंद शर्मा(खातेगांव):- माननीय अध्यक्ष जी धन्यवाद.
मैं इस अधिनियम में संशोधन का समर्थन करता हूं.
वास्तव में एक समय में भारत-भूमि पर कुष्ठ रोग को एक देवीय प्रकोप माना जाता था और कहीं न कहीं यह धारणा भी प्रचलित थी कि यह वंशानुगत होता है.
हमारी पीढ़ी के पहले के यह नियम बने हुए हैं और इन नियमों को देखकर आज लगता है कि उस समय इन कुष्ठ पीडि़त व्यक्ति को कितनी प्रताड़ना सहन करना पड़ती थी और उसे बाद में प्रमाण-पत्रबनवाना पड़ता था कि मैं अब कुष्ठ-रोगी नहीं रहा.
उसे समाज से बहिष्कृत कर दिया जाता था और उसको ऐसी जगह पर रहना पड़ता था, जहां पर कुष्ठ-पीडि़त लोग निवास करते थे.
आज भी हम लोग सड़कों पर ट्रालियों पर बैठकर और भिक्षावृत्ति करते हुए देखते हैं तो लगता है कि वास्तव में उनके साथ कितना अमानवीय व्यवहार उस समय हुआ करता था.
जब विज्ञान की खोजों ने यह सिद्ध किया कि यह एक जीवाणु-जनित रोग है.
यह तो न वंशानुगत होता है और न ही यह संक्रामक रोग की तरह यह फैलता है.
तब जाकर धीरे-धीरे इस समाज ने इस बात को स्वीकार किया कि कुष्ठ-रोगी के साथ भी सामान्य जीवन जिया जा सकता है.
आज माननीय मंत्री जी, जिस अधिनियम में संशोधनों को लेकर आये हैं.
उसके लिये उनको धन्यवाद ज्ञापित करता हूं.
निश्चित ही समाज को ऐसे कानून बनाना चाहिये, जो समाज के साथ पुराने हो गये हैं, जिनमें समय के साथ बदलाव की आवश्यकता है.
अंग्रेजों के जमाने के बने हुए कानूनों में यदि हम आज की वर्तमान परिस्थितियों में संशोधन करते हैं तो यह उन पीडि़त लोगों के साथ न्याय है जो इनका दंश बरसों से भुगतते हुए आ रहे हैं.
निश्चित ही कुष्ठ-रोगियों के हक में हम यह जो संशोधन लेकर आये हैं.
यह एक नये भारतीय समाज की नयी परिभषा को गढ़ेगा.
आपने बोलने का समय दिया, बहुत-बहुत धन्यवाद.
श्री तुलसीराम सिलावट:- माननीय अध्यक्ष महोदय, जब हम समग्र मध्यप्रदेश के विकास और प्रगति की बात करते हैं तब ही समग्र विकास संभव है, समग्र विकास में समाज का हर तबका, हर वर्ग सम्मिलित हो लेकिन एक तबका कई वर्षों से वंचित था, उसको हम और आप सब जानते हैं.
उस वर्ग को आज सब ने जोड़ने का प्रयास किया.
सम्माननीय अजय विश्नोई जी ने, जो अपनी भावनाएं व्यक्त की हैं.
मैं अपनी भावनाओं को उनकी भावनाओं में सम्मिलित करता हूं.
विजय शाह जी ने जो विचार व्यक्त किये उनको धन्यवाद देता हूं, आशीष जी ने अपनी भावनाएं व्यक्त की हैं, उनको भी धन्यवाद देता हूं और सम्माननीय घनश्याम सिंह जी ने जो बात कही है उनको भी धन्यवाद.
हम और आप सभी जानते हैं कि कुष्ठ-रोग एक सकारात्मक रोग है.
लगभग 99 प्रतिशत लोगों में इस बीमारी से लड़ने की प्रतिरोधक क्षमता होती है.
नियमित एवं पूर्णकालिक उपचार से कुष्ठ-रोग पूरी तरह से ठीक हो जाता है.
मध्यप्रदेश पब्लिक एक्ट- 1949 में ऐसी कई धाराएं थीं, जो कुष्ठ रोग पीडि़त व्यक्तियों के लिये भेदकारी है, इन धाराओं को जो कुष्ठ-रोग से पीडि़त व्यक्तियों को मानसिक पीड़ा देती थी.
ऐसी धाराओं में, माननीय सुप्रीम कोर्ट के दिशा-निर्देश के पालन में हम सब ऐसे प्रावधानों को विलोपित करते हैं.
मेरा आप सभी से अनुरोध है कि यह विधेयक पवित्र भावना, पवित्र सोच से लाया गया है इसे सर्वसम्मति से पारित किया जाये.
कुंवर विजय शाह:- एक-डेढ़ हजार संविदा कर्मचारी हैं, उनके बारे में भी कुछ कहेंगे तो बेहतर होगा.
श्री तुलसीराम सिलावट:- अध्यक्ष महोदय, जब विजय शाह जी कोई भावना व्यक्त करते हैं, क्योंकि मैं इनको कॉलेज के जमाने से जानता हूं कि इनकी बोलनी और कथनी में कोई अंतर नहीं होता है.
आपकी भावनाओं का पूरा सम्मान किया जायेगा.
अध्यक्ष महोदय--अब विधेयक के खण्डों पर विचार होगा.
प्रश्न यह है कि 2 से 6 इस विधेयक का अंग बने.
खण्ड 2 से 6 इस विधेयक के अंग बने.
प्रश्न यह है कि खण्ड 1 इस विधेयक का अंग बने.
खण्ड 1 इस विधेयक का अंग बना.
प्रश्न यह है कि पूर्ण नाम तथा अधिनियमन सूत्र विधेयक का अंग बने.
पूर्ण नाम तथा अधिनियम सूत्र विधेयक का अंग बने.
विधेयक सर्वानुमति से पारित हुआ
अध्यक्ष महोदयः- विधान सभा की कार्यवाही बुधवार, दिनांक 24 जुलाई, 2019 को प्रातः 11.00 बजे तक के लिये स्थगित.
अपराह्न 5.52 बजे विधान सभा की कार्यवाही बुधवार, दिनांक 24 जुलाई, 2019 (श्रावण 2, 1941) के पूर्वाह्न 11.00 बजे तक के लिये स्थगित की गई.
भोपाल : अवधेश प्रताप सिंह
दिनांक- 23 जुलाई, 2019 प्रमुख सचिव
मध्यप्रदेश विधान सभा
शहरी क्षेत्र में नगरपालिका को दी जाती है.
इसके अलावा अगर लोक निर्माण विभाग या लोक स्वास्थ्य यांत्रिकी विभाग को यह राशि दी जाती है तो यह किस माध्यम से दी जाती है, वह इनके मूल विभाग के पास जाती है उसके बाद यह उस जिले में आती है तो इसमें इतना डिले हो जाता है कि काम भी समय से पूरा नहीं हो पाता है और जो भी संबंधित ठेकेदार है वह बेचारा चक्कर लगाता रहता है.
कुल मिलाकर मेरा कोई बहुत बड़ा सवाल नहीं है.
मेरी आपसे यह उम्मीद है कि आप अच्छे काम करना चाह रहे हैं और कर रहे हैं कृपया इसका सरलीकरण करें.
श्री तरुण भनोत - अध्यक्ष महोदय, मैंने पूर्व में ही कहा कि हम तो चाहते हैं, बहुत सरल प्रक्रिया है.
आपने पूछा कि जिस एजेंसी से माननीय विधायक कहते हैं, प्रस्तावित करते हैं उससे काम होता है और उसको भुगतान होता है.
अगर आपके पास कोई मेथड, सिस्टम आपको लगता है इसका और सरलीकरण हो सकता है तो मैं सारे सदस्यों से कहता हूं आप बता दीजिए.
हम उसको इम्प्लीमेंट करके लागू कर देंगे.
हम तो चाहते हैं कि माननीय विधायकों के काम जल्दी से जल्दी पूरे हो जायं, उसमें राशि में कहीं से रोक नहीं है.
श्री सुदेश राय - अध्यक्ष महोदय, मेरा सिर्फ यह निवेदन है कि जैसे पीएचई, पीडब्ल्यूडी को भी राशि डायरेक्ट दी जाय क्योंकि वहां हैड ऑफिस जाती है वहां से यहां पर आती है.
हमारा उससे तो कोई संबंध नहीं है.
श्री तरुण भनोत -सम्माननीय सदस्य, हमने आपको जो उत्तर दिया है आप उसका अध्ययन अच्छे से करें.
श्री सुदेश राय - अध्यक्ष महोदय, और कोई समस्या होगी तो मैं आपसे पर्सनली मिल लूंगा.
श्री तरुण भनोत - जरूर व्यक्तिगत मिलते रहिएगा, स्वागत है.
श्री सुदेश राय - अध्यक्ष महोदय, विधायक निधि बढ़ाने का भी माननीय सदस्यों का एक आग्रह है .
माननीय मुख्यमंत्री जी भी इसकी कृपया स्वीकृति की कृपा करें.
बहुत-बहुत धन्यवाद.
श्री जालम सिंह पटेल - अध्यक्ष महोदय, आरईएस में जो पैसा देते हैं विधायक निधि से, मार्च के बाद वह विभाग में आ जाता है और फिर 3-4 महीने बाद वापस जाता है.
जैसे आरईएस को हमने यदि एजेंसी बनाया और मार्च तक अगर हमारा काम नहीं हुआ तो सारी की सारी हमारी विधायक निधि आरईएस की जो निधि होती है उसके साथ हो जाती है, 4 महीने बाद पुनः वह पैसा वापस जाता है.
मैं माननीय मंत्री जी से आग्रह करता हूं और जानकारी भी देना चाहता हूं कि ऐसा होता है.
श्री तरुण भनोत -आदरणीय ऐसा मेरी जानकारी में नहीं होता है, अगर आपके पास ऐसी कोई जानकारी है. . .
श्री जालम सिंह पटेल - अध्यक्ष महोदय, मेरी जानकारी में है मैं इसका भुगत-भोगी हूं.
आप इसका परीक्षण करा लें.
श्री तरुण भनोत - आप मेरा उत्तर सुन लें, बिल्कुल आप जानकारी उपलब्ध कराएं, मैं उसका परीक्षण करा लेता हूं और मैं फिर से कह रहा हूं सरलीकरण हेतु अगर कोई सुझाव है तो बताएं.
अध्यक्ष महोदय- डॉ. सीतारसरन शर्मा.
. मुझे आगे के भी प्रश्न लेना है, मैं मूल प्रश्न में सिर्फ अतिरिक्त एक प्रश्न अलाऊ करूंगा.
श्री रामेश्वर शर्मा -- एक सेकण्ड का निवेदन है कि आज मुख्यमंत्री जी सदन में हैं और मुख्यमंत्री जी का संसदीय अनुभव बहुत लंबा है.
विधायकों और सांसदों के पास में समस्याओं को हल करने के लिए, विधायकों के काम करने के लिए एक मात्र विधायक निधि होती है और हम चाहते हैं कि मुख्यमंत्री जी सदन में हैं .
सभी सदस्यों की राय है कि विधायक निधि बढ़ायी जाय सभी सदस्य इससे सहमत हैं.
अध्यक्ष महोदय-- एक इतना विद्वान व्यक्ति सदन में खड़ा है ( डॉ सीतासरन शर्मा जी को इंगित करते हुए) और यह पीछे से(रामेश्वर शर्मा जी को इंगित करते हुए) जिस निधि की बात कर रहे हैं उसका पहले माहौल बनाओ ऐसे नहीं होता है.
श्री रामेश्वर शर्मा -- अध्यक्ष महोदय 175 से ज्यादा विधायकों ने लिखकर दिया है.
नेता प्रतिपक्ष ( श्री गोपाल भार्गव ) -- अध्यक्ष महोदय मैं नेता प्रतिपक्ष के रूप में अपने दल के सदस्यों की तो पीड़ा समझता हूं, लेकिन सामने जो विधायक हैं उनकी पीड़ा भी समझता हूं.
इसी बात को दृष्टिगत रखते हुए पिछले कार्यकाल में जब विधायक निधि लगभग समाप्त हो गई थी.
हमारे सभी साथी इस बात के गवाह हैं जो दूसरी बार चुनकर आये हैं.
मैंने 50 - 60 लाख रूपये की व्यवस्था विभिन्न कार्यों के लिए सभी विधायकों के लिए समान रूप से की थी.
विधायकों के ऊपर इस बात का बहुत ज्यादा इस बात का दवाब रहता है कि उनके छोटे छोटे से काम होते हैं जिनके लिए पीडब्ल्यूडी, एरिगेशन या फिर पीएचई में भी प्रावधान नहीं होता है, शायद कुछ विभागों के बजट भी कम हो गये हैं.
इस कारण से लगता है कि और भी ज्यादा दिक्कत आये.
यदि मुख्यमंत्री जी अनुकंपा करके राशि को बढ़ाने का काम कर देंगे तो यह विधायक हैं यह थोड़े से समस्या में रहते हैं इस गांव में करें, उस गांव में करें, इस कम्यूनिटी के लिए करें, उस कम्यूनिटी के लिए करें, तो इससे निश्चित रूप से उनको थोड़ी सी राहत मिल जायेगी.
मुख्यमंत्री ( श्री कमलनाथ ) -- माननीय अध्यक्ष महोदय यह सुझाव तो अच्छा है.
जब मैं संसद में था तो हम भी कहते थे कि सांसद निधि को बढ़ाया जाय लेकिन वहां पर हमारी बात कोई नहीं सुनता था.
मैं उनमें से नहीं रहना चाहता हूं जिसकी बात नहीं सुनी जाय, लेकिन इसका भी इस मौके पर मैं थोड़ा सा खुलासा करना चाहता हूं कि यह जो तिजोरी आपने हमें सौंपी है, यह आपने खुद ही स्वीकार किया है, फिर भी खाली तिजोरी में से जितना हम समेट सकते हैं विधायकों के लिए यह प्रश्न इस तरफ या उस तरफ का नहीं है यह सब विधायकों का है कि विधायकों को जनसेवा में कुछ राहत मिले.
हमारा पूरा प्रयास रहेगा हम प्रतिपक्ष के नेता और विभिन्न नेताओं के साथ बैठकर इस पर चर्चा करेंगे.
यह भी मैं कह दूं कि आपको निराश नहीं होने देंगे.
प्रतिपक्ष के नेता संतुष्ट हो जायेंगे, धन्यवाद देंगे.
अध्यक्ष महोदय -- नेता प्रतिपक्ष जी अब इस विषय को यहीं पर छोडिये.
श्री यशपाल सिंह सिसौदिया -- आप तो आज ही सदन को संतुष्ट कर दें.
श्री विश्वास सारंग -- आप तो आज ही घोषणा कर दें.
श्री गोपाल भार्गव -- अध्यक्ष महोदय, मैं तो हमेशा संतुष्ट हूं यह हो या नहीं हो, लेकिन मैं यह मानकर चलता हूं कि आज मुझे खुशी है कि हमारे अधिकांश सदस्य, चाहे पक्ष के हों या विपक्ष के हों, आज सदन में उपस्थित हैं.
बहुत कम बार ऐसी उपस्थिति देखने को मिलती है.
मैं यहां पर सभी सदस्यों की जागरूकता के लिए और विधायी कार्यों के लिए उनकी प्रतिबद्धता के लिए उनको धन्यवाद देना चाहता हूं कि इतनी अच्छी संख्या में सभी विधायक यहां पर हैं.
ऐसे स्वर्णिम समय में और ऐसे अनुकूल समय में ऐसी उपस्थिति में यह घोषणा होगी तो जब यह सभी विधायक अपने क्षेत्रों को लौटेंगे तो एक खुशी का माहौल होगा.
श्री तरूण भनोत -- अध्यक्ष महोदय माननीय सदस्यों ने जब बजट पर चर्चा हो रही थी तब अवगत कराया था.
हमने पूरे सदन के सदस्यों की भावना से पहले भी मुख्यमंत्री जी को अवगत कराया था.
उन्होंने कहा था कि इस पर विचार करके जरूर बढायेंगे, यह बहुत अच्छी बात है कि आज सदन में भी यह बात हो गई है निश्चिंत रहिये मुख्यमंत्री जी पहले ही निर्देशित कर चुके हैं, परंतु चूंकि आज सदन में उन्होंने यह कहा है कि नेता प्रतिपक्ष के साथ बैठकर और सम्मानित सदस्यों के साथ बैठकर तय कर लेंगे, इसलिए यह बात हमें इन पर ही छोड़ देना चाहिए.
श्री विश्वास सारंग -- अध्यक्ष महोदय, मुख्य मंत्री जी एवं वित्त मंत्री जी खुद ही लक्ष्मीपुत्र हैं, अपनी तरफ से भी आप दोनों दे सकते हैं.
श्री तरुण भनोत -- अभी तो सिर्फ नरोत्तमम जी दे रहे हैं सबको.
अध्यक्ष महोदय -- धन्यवाद.
प्रश्न संख्या 3.
श्री विश्वास सारंग -- हम भगवान से प्रार्थना करेंगे कि और लक्ष्मी आप पर बरसे.
अध्यक्ष महोदय -- विश्वास जी, डॉ. सीतासरन शर्मा जी की वरिष्ठता का तो ध्यान रखें.
शास. पॉलीटेक्निक, होशंगाबाद में नवीन पाठ्यक्रम प्रारंभ किया जाना
[तकनीकी शिक्षा, कौशल विकास एवं रोज़गार]
3. ( *क्र.2614 ) डॉ. सीतासरन शर्मा : क्या मुख्यमंत्री महोदय यह बताने की कृपा करेंगे कि (क) क्या होशंगाबाद जिले के शासकीय पॉलीटेक्निक, होशंगाबाद में पाँच तकनीकी पाठ्यक्रम प्रारंभ करने की अनुमति शासन द्वारा नवम्बर 2016 में दी जा चुकी है?
यदि हाँ, तो कौन-कौन से पाठ्यक्रमों की?
(ख) क्या शासकीय पॉलीटेक्निक, होशंगाबाद में उक्त पाठ्यक्रम प्रारंभ हो चुके हैं?
यदि नहीं तो क्यों?
(ग) क्या नवम्बर 2016 में शासन की अनुमति के बाद भी नेशनल बोर्ड ऑफ एक्रेडिटेशन से प्रमाण-पत्र प्राप्त न करने के कारण उक्त पाठ्यक्रम प्रारंभ नहीं हो पा रहे हैं?
(घ) यदि हाँ, तो उक्त प्रमाण-पत्र हेतु निर्धारित शर्तों को पूरा करने में शासन की असमर्थता के क्या कारण हैं? (ड. ) शासन कब तक नेशनल बोर्ड ऑफ एक्रेडिटेशन से प्रमाण-पत्र प्राप्त कर नवीन पाठ्यक्रम प्रारंभ करेगा?
मुख्यमंत्री ( श्री कमल नाथ ) : (क) नवम्बर 2016 में 04 पाठ्यक्रम प्रारम्भ करने की अनुमति प्रदान की गई है।
1. कम्प्यूटर साईंस एण्ड इंजीनियरिंग, 2. इलेक्ट्रीकल इंजीनियरिंग, 3. मैकेनिकल इंजीनियरिंग एवं 4. आर्किटेक्चर एण्ड इंटीरियर डेकोरेशन।
(ख) जी नहीं।
अखिल भारतीय तकनीकी शिक्षा परिषद्, नई दिल्ली से पाठ्यक्रमों को संचालित करने की स्वीकृति प्राप्त न होने के कारण पाठ्यक्रम प्रारंभ नहीं किये जा सके हैं।
(ग) जी नहीं।
अखिल भारतीय तकनीकी शिक्षा परिषद्, नई दिल्ली के मापदण्डों के अनुसार नहीं होने के कारण।
(घ) उत्तरांश (ग) के परिप्रेक्ष्य में प्रश्न उपस्थित नहीं होता है।
(ड.) समय-सीमा बताया जाना सम्भव नहीं है।
डॉ. सीतासरन शर्मा -- अध्यक्ष महोदय, आप तो ऐसी स्थिति में अनुमति दिया करिये कि हम वहीं जाकर प्रश्न पूछकर आयें.
. . (हंसी). . . मंत्री जी,आपने अनुमति दे दी थी 2016 में.
परन्तु अखिल भारतीय तकनीकी शिक्षा परिषद् की परमीशन नहीं होने के कारण यह नहीं खुल पाये.
अब जिला मुख्यालय है और उसमें कुल एक ही ट्रेड, सबजेक्ट है.
आपसे अनुरोध है कि यह बिल्डिंग अलर में 2008 में मंजूर हुई थी, तब अखिल भारतीय तकनीकी शिक्षा परिषद् के नार्म्स दूसरे थे और अब दूसरे हो गये हैं.
तो इटारसी में नये नार्म्स से बिल्डिंग बनी, तो 5 ट्रेड हमको मिल गये, किन्तु होशंगाबाद में एक ही ट्रेड इसलिये मिला कि अखिल भारतीय तकनीकी शिक्षा परिषद् के सब नार्म्स बदल गये और बिल्डिंग थोड़ी देर से तैयार हुई.
अब दो ट्रेड हम शुरु कर सकते हैं, इलेक्ट्रीकल और मेक्नेीकल के. यदि आप लगभग 2 करोड़ रुपये स्वीकृत कर देंगे, तो अखिल भारतीय तकनीकी शिक्षा परिषद् के नार्म्स में जो कमी बताई है उन्होंने केफेटेरिया, एडिश्नल वर्कशॉप,लाइब्रेरी एंड रीडिंग रुम, अदर्स एक्सपेंसेस व्हीकल पार्किंग सेट रिनोवेशन ईटीसी.
यह कुल 2 से ढाई करोड़ की है.
मेरे पास तो थोड़ा सा कम का इस्टीमेट है.
किन्तु मैंने आज ही बात की है, तो इसमें, यदि आप यह स्वीकृत कर देंगे, तो हम दो ट्रेड और चालू कर सकेंगे, बिल्डिंग सब तैयार है.
तो आपसे अनुरोध है कि यदि आज घोषणा हो जायेगी, तो हम अखिल भारतीय तकनीकी शिक्षा परिषद् के नार्म्स में फिट होकर के और 3 ट्रेड हमारे यहां चालू हो सकेंगे.
गृह मंत्री(श्री बाला बच्चन) -- अध्यक्ष महोदय, जैसा आदरणीय हमारे विधायक जी ने जानना चाहा है कि होशंगाबाद पॉलीटेक्निक कालेज के बारे में पहले तो आपका प्रश्न यह था कि क्या पांचों पाठ्यकक्रम संचालित हैं या कब तक किये जायेंगे.
तो एक ही पाठ्यक्रम अभी संचालित है और अखिल भारतीय तकनीकी शिक्षा परिषद् के जो मापदण्डों की कमी के कारण वह नहीं स्टार्ट कर पाये थे.
मैंने भी इस पर काम किया है, वर्क आउट किया है.
मैंने अपने विभाग के अधिकारियों के साथ में, तो लगभग इस कमी को पूरा करने में 2.14 करोड़ रुपये लग रहे हैं, उसकी प्रशासकीय और वित्तीय स्वीकृति के लिये लगभग एक से दो महीने समय लग जायेगा.
मैं माननीय सदस्य को कहना चाहता हूं कि आपने जो प्रश्न उठाया है, इसमें हम आपको बिलकुल भी निराश नहीं होने देंगे.
जो प्रशासकीय और वित्तीय स्वीकृति लग रही है 2.14 करोड़ रुपये की, दो महीने में हम इसको कम्पलीट करके जो आने वाला सत्र है, उसमें हम यह चारों पाठ्यक्रम स्टार्ट कर देंगे.
आप तो इलेक्ट्रीकल और मेक्नीकल की बात कर रहे हैं.
हम बचे हुए चारों पाठ्यक्रम स्टार्ट करवा देंगे.
सीतासरन शर्मा -- धन्यवाद , मंत्री जी. आप एक टेक्नोक्रेट मंत्री जी हैं, इसका हमें लाभ मिला है, इसके लिये मैं मंत्री जी को धन्यवाद देता हूं.
अध्यक्ष महोदय -- नहीं, वे आपकी वरिष्ठता का भी अदब कर रहे हैं.
डॉ. सीतासरन शर्मा -- अध्यक्ष महोदय, इसके लिये आपका भी आभार, मंत्री जी का भी एवं मुख्यमंत्री जी का भी.
'मध्यप्रदेश माध्यम' का निर्धारित सेटअप
[जनसंपर्क]
4. ( *क्र.2941 ) श्री विनय सक्सेना : क्या मुख्यमंत्री महोदय यह बताने की कृपा करेंगे कि (क) क्या जनसंपर्क विभाग और "मध्यप्रदेश माध्यम" का सेटअप निर्धारित है?
यदि हाँ, तो सेटअप के अनुसार जनसंपर्क विभाग में अपर संचालक, संयुक्त संचालक, उप संचालक और सहायक संचालक तथा सहायक जनसंपर्क अधिकारी के कर्तव्य, कार्य और जिम्मेदारियां क्या-क्या हैं?
यदि निर्धारित नहीं हैं तो क्या निर्धारित की जाएंगी?
(ख) क्या "मध्यप्रदेश माध्यम" सोसायटी अधिनियम के अंतर्गत गठित एक स्वतंत्र संस्था है?
यदि हाँ, तो उक्त संस्था जनसंपर्क विभाग के प्रशासकीय नियंत्रण में किस प्रावधान के अंतर्गत कार्य कर रही है?
(ग) "मध्यप्रदेश माध्यम" संस्था का गठन कब और किस उद्देश्य से हुआ था?
पिछले पाँच सालों में कौन-कौन सी संस्थाएं किन-किन कार्यों के लिए इम्पेनल की गयीं?
मुख्यमंत्री ( श्री कमल नाथ ) : (क) जी हाँ।
विभाग में पदस्थ अधिकारियों का मुख्य दायित्व सरकार की नीतियों, निर्णयों, योजनाओं, कार्यक्रमों और उपलब्धियों की जानकारी प्रचार-प्रचार माध्यमों से लोगों तक पहुँचाना और जनमानस में शासन की उज्जवल छवि प्रस्तुत करना है।
शेषांश का प्रश्न उपस्थित नहीं होता।
(ख) जी हाँ।
संस्था के विधान एवं जनसम्पर्क विभाग के आदेशों के तहत मध्यप्रदेश माध्यम जनसम्पर्क विभाग के प्रशासकीय नियंत्रण में कार्य कर रहा है।
(ग) संस्था का गठन 01 अक्टूबर, 1983 को मध्यप्रदेश शासन एवं उसके उपक्रमों की जनकल्याणकारी योजना के प्रचार-प्रसार के लिए किया गया है।
जानकारी पुस्तकालय में रखे परिशिष्ट अनुसार है।
श्री विनय सक्सेना -- अध्यक्ष महोदय, एक बड़ा महत्वपूर्ण सवाल था, लेकिन जिसका जवाब बड़ा अधूरा आया है.
मैं मुख्यमंत्री जी से, मंत्री जी से पूछना चाहता हूं कि एस सीधा सवाल था कि माध्यम संस्था जो है, वह किस आधार पर जनसम्पर्क का पूरा काम कर रही है.
एक जन सम्पर्क विभाग बनाया है, जिसको बजट एलाटमेंट होता है, लेकिन खर्च पूरा जो है, माध्यम संस्था करती है और यह संस्था जो है, वित्तीय अनियमितता का शिकार हो चुकी है.
इसने हर वह बड़े काण्ड किये हैं, जो पिछली सरकारों में हुए हैं.
पूरे पूरे प्रचार प्रसार के माध्यम से करोड़ों रुपये खर्च हुए.
सिंहस्थ अकेले में 327 करोड़ रुपये का बजट था जन सम्पर्क विभाग का, 100 करोड़ रुपये अतिरिक्त खर्च कर दिये गये.
इसमें मैं आपसे पूछना चाहता हूं कि इसमें जो अधिकारी हैं, उनकी कोई जिम्मेदारी तय नहीं है.
मैंने प्रश्न यह किया था कि अपर संचालक, संयुक्त संचालक, उप संचालक, सहायक संचालक और सहायक जनसम्पर्क अधिकारी के कर्तव्य, कार्य और जिम्मेदारियां क्या क्या हैं.
जनसम्पर्क विभाग में तो हर चीज की जिम्मेदारी तय है.
माध्यम में एक प्रबबंध समिति बन गई और वह मनमाने ढंग से पैसे का अपव्यय करती है.
मैं इसमें आपका संरक्षण चाहता हूं और मैं इसमें यह भी चाहता हूं कि इसमें यह भी बताना चाहिये कि जब वही काम जनसम्पर्क विभाग कर रहा है पिक्चर बनाने से लेकर विज्ञापन देने का, तो वही काम माध्यम संस्था के माध्यम से फिर क्यों हो रहा है.
मेरा आपको यह भी बताना जरुरी है कि मध्यप्रदेश माध्यम के एक्ट में सिर्फ निगम,मण्डल के विज्ञापन जारी करना और प्रचार प्रसार का दायित्व था.
इसमें सब से गंभीर बात यह है कि 15 प्रतिशत की राशि यह जो वसूल करते हैं निगम, मण्डल से, ये जो विभाग इनको बजट देता है जनसम्पर्क विभाग, ये 15 परसेंट की राशि उनसे ही वसूली करते हैं.
मैं यह प्रश्न में जवाब चाह रहा था, लेकिन जवाब नहीं आया.
मैं यह भी कहना चाहता था कि एमपी माध्यम में कार्यपालिक संचालक का पद रिक्त है, इस से कार्य भी प्रभावित हो रहा है.
गंभीर बात यह भी है कि जनसंपर्क विभाग एक रजिस्टर्ड संस्था होने के बावजूद भी नियमों की अवहेलना करके मनमाने ढंग से करोड़ों रुपये की राशि प्रचार-प्रसार में खर्च कर रही है, सिंहस्थ के दौरान एक निरोरा सम्मेलन हुआ, जिसका इस संस्था से कोई लेना-देना नहीं था, उसमें भी करोड़ों रुपये खर्च किए.
अध्यक्ष महोदय -- विनय जी, ये सब विषय आ गए हैं, आप प्रश्न तो करें.
श्री विनय सक्सेना -- अध्यक्ष महोदय, मैं पूछना चाहता हूँ कि क्या जनसंपर्क मंत्री यह बताने का कष्ट करेंगे कि जब सेटअप निर्धारित है तो जो जिम्मेदार अधिकारी हैं, उनकी जिम्मेदारियां क्या हैं ?
और इसमें जो राशि 'मध्यप्रदेश माध्यम' के माध्यम से खर्च की जा रही है, क्या उसका अलग से बजट है ?
क्या बजट में उसका प्रावधान है ?
फिर जनसंपर्क विभाग और यह विभाग दोनों पैरेलल रूप से बराबरी से क्यों काम कर रहे हैं.
सिंहस्थ में 327 करोड़ रुपये का बजट था, 100 करोड़ रुपये अतिरिक्त खर्च कर दिए गए और एक माह के अंदर ऑडिट हो गया, जबकि बाकी जो संस्थाएं हैं, उनका साल में एक बार होता है.
ये सब जो खेल हुआ है, भ्रष्टाचार हुआ है, एक छोटे कद के अधिकारी थे, लेकिन उनके कारनामे अरबों के, खरबों के थे, जो उनके द्वारा कीर्तिमान स्थापित हुए हैं, मैं माननीय मंत्री से पूछना चाहता हूँ कि क्या इसकी जांच कराई जाएगी ?
जनसंपर्क मंत्री (श्री पी. सी. शर्मा) -- माननीय अध्यक्ष महोदय, हमारे विधायक जी ने बड़ा लंबा सवाल पूछ लिया है.
पर इसमें सिम्पल सी बात है, पूरी जानकारी भी इनको दे दी गई है.
जहां तक 'मध्यप्रदेश माध्यम' का सवाल है, जो इन्होंने प्रश्न पूछा है, तो 1983 में इसका गठन हुआ था.
पहले यह 'मध्यप्रदेश प्रकाशन' के नाम से था.
यह एक सेल्फ-सफिशिएंट संस्था है.
जैसा आदरणीय विधायक जी ने ही कहा कि इसका काम शासन के निगमों, मंडलों और अन्य संस्थाओं के प्रचार-प्रसार और शासन के सृजनात्मक कार्य करना है और जनसंपर्क विभाग शासन का प्रचार-प्रसार विभिन्न माध्यमों से करता है.
ये जो भी अधिकारी हैं, 'मध्यप्रदेश माध्यम' में, अलग-अलग अधिकारियों को अलग-अलग कार्य सौंपे गए हैं, जो भी काम होता है, उसका सत्यापन वह अधिकारी और जिले के लेवल के अधिकारी इसमें करते हैं.
उन्होंने एक बात की है कि सिंहस्थ में अनियमितता हुई, पहले 327 करोड़ रुपये स्वीकृत किए गए थे, बाद में 100 करोड़ रुपये और खर्च किए गए और इसका ऑडिट एक महीने में हो गया, तो जो उन्होंने जांच की मांग की है, इसकी जांच कराई जाएगी कि सिंहस्थ के समय क्या मामला था.
दूसरा प्रश्न उन्होंने यह पूछा है कि 'मध्यप्रदेश माध्यम' में जिस अधिकारी की बात की है तो उसकी प्रक्रिया चल रही है, जो एग्जेक्यूटिव डायरेक्टर होता है, वहां पर जनसंपर्क से ही जाता है, उसकी प्रक्रिया चल रही है.
श्री विनय सक्सेना -- माननीय अध्यक्ष महोदय, मैं माननीय मंत्री जी को धन्यवाद देना चाहता हूँ कि जिन्होंने कहा कि 100 करोड़ रुपये जो प्रदेश की जनता की खून-पसीने की गाढ़ी कमाई का था, उसकी जांच कराई जाएगी.
अध्यक्ष महोदय, मैं यह भी इनसे पूछना चाहता हूँ कि जो 15 प्रतिशत की राशि है, जब मूल विभाग जनसंपर्क है तो उससे भी विज्ञापन के नाम पर 15 प्रतिशत की राशि 'मध्यप्रदेश माध्यम' संस्था कैसे वसूल सकती है ?
यह जो दोहरा लाभ कमाने का तरीका अपनाया गया है, यह उचित नहीं है.
जनसंपर्क विभाग या 'मध्यप्रदेश माध्यम' में से किसी एक संस्था को फायनल कर दीजिए.
दो-दो संस्थाओं को पैरेलल चलाने का आखिर औचित्य क्या है ?
अध्यक्ष महोदय, दूसरी बात यह कि जिस तरह से निरोरा सम्मेलन में भी इस विभाग ने 'मध्यप्रदेश माध्यम' के साथ करोड़ों रुपये खर्च कर दिए गए, विषय तो जांच का वह भी है कि आखिर निरोरा सम्मेलन क्यों कराया गया, उसका बजट जब 'मध्यप्रदेश माध्यम' या जनसंपर्क विभाग के पास नहीं था तो उसमें करोड़ों रुपये क्यों खर्च कर दिए गए ?
एक और गंभीर बात जो माननीय अध्यक्ष जी, आप हमेशा कहते हैं कि नरसिंहपुर और जबलपुर वालों को मौका नहीं मिलता, इनके यहां जो इम्पेनल्ड संस्थाएं हैं, उसमें सिर्फ भोपाल और इन्दौर की संस्थाएं हैं, उसमें लघु संस्थाओं और लघु एजेंसियों को काम क्यों नहीं दिया जाता, उसमें प्राइवेट एजेंसीज का अनुभव क्यों नहीं माना जाता ?
इम्पेनल्ड जो संस्थाएं हैं, उनकी अर्हताएं ऐसी रखी जाती हैं, जिससे बड़े लोग ही लाभान्वित हो पाएं, उसमें शर्तें ऐसी रखी जाती हैं. .
अध्यक्ष महोदय -- आप चाहते क्या हैं ?
श्री विनय सक्सेना -- अध्यक्ष महोदय, मैं चाहता हूँ कि उसमें सभी को मौका मिलना चाहिए, जिन्होंने प्राइवेट काम किया है, उनको भी मौका मिलना चाहिए.
श्री पी. सी. शर्मा -- माननीय अध्यक्ष महोदय, मैं विधायक की जी मंशा समझ गया हूँ.
इसमें वे चाहते हैं कि इम्पेनलमेंट में जो शर्तें हों, उसमें केवल शासकीय या 'मध्यप्रदेश माध्यम' में या जनसंपर्क विभाग में जिन्होंने काम किया हो, उन्हीं को मान्यता दी जाती है तो प्राइवेट के भी जो टर्नओवर वाले होंगे उनको भी छोटे लोगों को भी मौका दिया जाएगा, इसमें मुख्यमंत्री जी खुद देख रहे हैं, निश्चित तौर पर ऐसे निर्णय होंगे, जिससे छोटे और छोटे शहरों के लोगों को भी मौका मिल सके.
निश्चित तौर पर इसका ध्यान रखा जाएगा.
जो उन्होंने जांच की मांग की है तो जो जांच सिंहस्थ के मामले में है, उस पूरे मामले की जांच होगी कि वह अलग से वहां पर एक संस्था का कार्यक्रम क्यों किया गया, उसकी भी जांच होगी.
श्री विनय सक्सेना -- माननीय अध्यक्ष महोदय, एक अंतिम प्रश्न पूछना चाहता हूँ, इम्पेनल्ड संस्थाओं को एक समय-सीमा के लिए काम दिया गया था, समय-सीमा के बावजूद वे इम्पेनल्ड संस्थाएं अभी तक काम कर रही हैं, उनका पूरा परीक्षण किया जाना चाहिए और उन इम्पेनल्ड संस्थाओं को एक बार पूरा कैंसिल करके पूरे मध्यप्रदेश के नए लोगों को मौका मिलना चाहिए, यह मैं आपसे आग्रह करना चाहता हूँ और यह जो अतिरिक्त 100 करोड़ रुपया खर्च किया गया है, जो अधिकारी उसमें शामिल थे, उसमें जो नेता और उनका गठजोड़ था, उसकी जांच होनी चाहिये और जांच का समय कितना होगा ?
यह और बता दें.
श्री पी. सी. शर्मा - माननीय अध्यक्ष महोदय, मैं पहले ही कह चुका हूं कि निरोरा की बात जो इन्होंने की, उस जांच के अंदर यह आयेगा और इम्पैलेंट संस्थायें जितनी भी हैं उनको कैंसिल करके फिर से यह सब किया जा रहा है.
इसलिये मैं समझता हूं कि उनकी बात का उत्तर आ चुका है.
अध्यक्ष महोदय - मंत्री जी, समय सीमा बता दीजिये.
श्री पी. सी. शर्मा - अध्यक्ष महोदय, दो महीने के अंदर जांच करवा ली जायेगी.
श्री विनय सक्सेना - मैं माननीय अध्यक्ष महोदय और माननीय मंत्री जी को धन्यवाद देता हूं.
विशेष कर्तव्यस्थ अधिकारी पद पर संविलियन
[जनसंपर्क]
5. ( *क्र.3272 ) श्री संजीव सिंह : क्या मुख्यमंत्री महोदय यह बताने की कृपा करेंगे कि (क) क्या तत्कालीन प्रबंध संचालक ने माखनलाल चतुर्वेदी राष्ट्रीय पत्रकारिता संस्थान से विशेष कर्तव्यस्थ अधिकारी पद पर प्रोफेसर की नियुक्ति की थी और बाद में संविलियन कर दिया था?
(ख) यदि हाँ, तो कौन सी प्रक्रिया अपनाई गई थी और किस पद पर पदस्थ किया गया था?
मुख्यमंत्री ( श्री कमल नाथ ) : (क) जी हाँ।
(ख) प्रबंध समिति की स्वीकृति के पश्चात प्रधान संपादक के पद पर पदस्थ किया गया है।
श्री संजीव सिंह 'संजू' - धन्यवाद माननीय अध्यक्ष महोदय.
मेरा जो मूल प्रश्न था, वही बदल गया है.
'क, ख, ग' पहुंच गया हमारे विनय सक्सेना जी के पास और 'घ' मेरे पास रह गया.
मतलब ऐसा डिस्ट्रीब्यूशन होता है क्या ?
अध्यक्ष महोदय - कोई बात नहीं.
उन्होंने आधा पूछ लिया, आधा आप पूछ लीजिये.
श्री संजीव सिंह 'संजू' - माननीय अध्यक्ष महोदय, मैं मुख्यमंत्री जी से यह जानना चाहता हूं कि उस समय माखनलाल चतुर्वेदी पत्रकारिता संस्थान से जो विशेष कर्तव्यस्थ अधिकारी के पद पर संविलियन हुआ था, आपका जवाब है हां.
उससे तो मैं सहमत हूं, लेकिन उसमें क्या प्रक्रिया अपनाई गई थी ?
और उसकी समिति में कितने सदस्य थे ?
क्या वह सही प्रक्रिया अपनाई गई थी ?
श्री पी. सी. शर्मा - माननीय अध्यक्ष महोदय, विधायक जी ने जो सवाल पूछा है, इसका जवाब आ गया है और वह जो चाहते हैं उसमें मैं बताना चाहता हूं कि माखनलाल चतुर्वेदी पत्रकारिता विश्वविद्यालय में प्रबंध समिति होती है और प्रबंध समिति ने अनुमति दी थी कि वह डेपुटेशन पर माध्यम में जायें और माध्यम की प्रबंध समिति ने वर्ष 2017 में उनका अपने विभाग माध्यम में संविलियन कर लिया.
इन दोनों समितियों को यह अधिकार है और उस अधिकार के तहत ही यह हुआ है, तो मैं समझता हूं कि इसमें कहीं कोई गड़बड़ी नहीं है.
श्री संजीव सिंह 'संजू' - माननीय अध्यक्ष महोदय, मैं यह पूछना चाहता हूं कि इस समिति में सदस्य कौन था और उसके अध्यक्ष कौन थे ?
और यह जो संविलियन किया गया, क्या वह नियम के अनुरूप किया गया है ?
श्री पी. सी. शर्मा - अध्यक्ष महोदय, मैंने कहा न, यह नियम के अनुरूप हुआ है और दूसरा यह है कि उस समय के जो तत्कालीन मंत्री थे, वह इन दोनों में उसके अध्यक्ष थे और समिति के जो मेम्बर्स हैं, उन मेम्बर्स की लिस्ट आपके जवाब में दे दी गई है.
प्रश्न क्रमांक 6 - श्री अनिरुद्ध मारू - (अनुपस्थित)
अशोक नगर स्थित ट्रामा सेन्टर का संचालन किया जाना
[लोक स्वास्थ्य एवं परिवार कल्याण]
7. ( *क्र.4016 ) श्री जजपाल सिंह : क्या लोक स्वास्थ्य परिवार कल्याण मंत्री महोदय यह बताने की कृपा करेंगे कि (क) अशोक नगर के ट्रामा सेंटर भवन का लोकार्पण 3 वर्ष पूर्व हो चुका है लेकिन आज दिनांक तक कोई चिकित्सीय सुविधा उपलब्ध नहीं हो सकी है?
इसका क्या कारण है?
(ख) क्या ट्रामा सेंटर संचालित करने हेतु उपयुक्त संसाधन की व्यवस्था की जा चुकी है?
लोक स्वास्थ्य परिवार कल्याण मंत्री ( श्री तुलसीराम सिलावट ) : (क) जी नहीं।
अशोक नगर के ट्रामा सेंटर भवन का लोकार्पण दिनांक 29/11/2017 को किया गया है, ट्रामा सेन्टर उपलब्ध संसाधनों द्वारा संचालित किया जा रहा है।
संचालनालय के आदेश क्रमांक/अ.प्रशा./सेल-3/2018/2018/306 दिनांक 23/02/2018 के द्वारा उपकरण तथा फर्नीचर क्रय करने हेतु आवश्यक बजट उपलब्ध कराया गया है।
शेष प्रश्न उपस्थित नहीं होता।
(ख) ट्रामा सेंटर हेतु मानव संसाधन हेतु पदपूर्ति की कार्यवाही प्रचलन में है।
श्री जजपाल सिंह 'जज्जी' - माननीय अध्यक्ष महोदय, मेरे प्रश्न में विभाग द्वारा जो जवाब दिया गया है, इसी से अधिकारियों की गम्भीरता का अंदाजा लगा सकते हैं कि जवाब में उन्होंने कहा है कि 3 साल पहले नहीं दिनांक 29.11.2017 को ट्रामा सेन्टर के भवन का लोकार्पण हुआ है.
जबकि उसमें इतना बड़ा पत्थर लगा है कि ट्रामा सेन्टर अशोक नगर का लोकार्पण श्रीमंत ज्योतिरादित्य सिंधिया जी द्वारा दिनांक 22.7.2017 को किया गया है.
मतलब 6 महीने पहले.
इससे अंदाजा लगता है कि कितनी गम्भीरता से अधिकारियों ने जवाब दिया है और जो जवाब दिया है उससे मैं संतुष्ट नहीं हूं.
इन्होंने जवाब में कहा है कि ट्रामा सेंटर संचालित किया जा रहा है, जबकि मैं मंत्री महोदय से पूछना चाहता हूं कि ट्रामा सेंटर में जो 60 पद स्वीकृत हैं उनमें से कोई एक भी पद के विरुद्ध क्या वहां पर पदस्थापना की गई है ?
यदि नहीं की गई, तो फिर ट्रामा सेंटर संचालित कैसे हो रहा है ?
मंत्री जी बताने की कृपा करें.
श्री तुलसीराम सिलावट - माननीय अध्यक्ष महोदय, सम्माननीय सजग, जागरूक विधायक ने अपनी विधान सभा क्षेत्र अशोक नगर ट्रामा सेंटर की बात कही है, मैं उनकी बात से बिलकुल सहमत हूं कि 60 पद रिक्त हैं.
उसमें से एक भी पूर्ति नहीं की गई और उनका ट्रामा सेंटर जिला अस्पताल के द्वारा सुचारू रूप से संचालित किया जा रहा है.
यह मैं सम्मानित सदस्य को आश्वस्त करता हूं.
श्री जजपाल सिंह-- अध्यक्ष महोदय, ट्रामा सेंटर में हड्डी के बड़े ऑपरेशन होते हैं.
अशोक नगर जिला अस्पताल में एक भी अस्थि रोग विशेषज्ञ नहीं है, तो फिर संचालन किसके द्वारा हो रहा है?
श्री तुलसीराम सिलावट-- माननीय अध्यक्ष महोदय, मैंने कहा कि जिला अस्पताल के माध्यम से संचालित किया जा रहा है.
सम्माननीय विधायक जी को मैं विस्तार पूर्वक भी बता देता हूँ कि ट्रामा सेंटर अशोक नगर को उपलब्ध संसाधनों से क्रियाशील किया जा रहा है.
जैन, पी. जी. ओ. मेडिसिन डॉक्टर मनीष चौरसिया, कुल सात विशेषज्ञ इस ट्रामा सेंटर में अपनी सेवाएँ दे रहे हैं, पर उसके बाद भी मैं सम्माननीय जागरूक सदस्य को यह आश्वस्त करता हूँ कि मध्यप्रदेश सरकार द्वारा पद पूर्ति के गंभीरता से प्रयास किए जा रहे हैं.
ऐसे ही चिकित्सकों की पूर्ति होती जाएगी, इस ट्रामा सेन्टर को प्राथमिकता के आधार पर जो कमी पूर्ति है, अतिशीघ्र उपलब्ध करा दी जाएगी.
अध्यक्ष महोदय-- धन्यवाद.
श्री जजपाल सिंह-- धन्यवाद, अध्यक्ष महोदय.
खण्डवा जिले में उद्योगों की स्थापना
[औद्योगिक नीति एवं निवेश प्रोत्साहन]
8. ( *क्र.1152 ) श्री देवेन्द्र वर्मा : क्या मुख्यमंत्री महोदय यह बताने की कृपा करेंगे कि (क) क्या खण्डवा जिले के ग्राम रुधी में औद्योगिक क्षेत्र विकसित किया गया है?
यदि हाँ, तो यहाँ पर नवीन उद्योगों की स्थापना के लिये क्या-क्या सुविधाएँ उपलब्ध हैं तथा वर्तमान में कितने उद्योग स्थापित हुए हैं?
(ख) क्या जिले के इस औद्योगिक क्षेत्र की भूमि की दरें प्रदेश के अन्य औद्योगिक क्षेत्र की भूमि की दरों की अपेक्षा अधिक होने के कारण इस क्षेत्र में उद्योगपतियों का रुझान कम है?
(ग) क्या प्रश्नाधीन औद्योगिक क्षेत्र की भूमि आवंटन का अधिकार जिला उद्योग केन्द्र खण्डवा के स्थान पर ए. के. वी. एन. इंदौर है?
यदि हाँ, तो क्या इसके कारण उद्योगपतियों को परेशानी हो रही है?
(घ) यदि हाँ, तो क्या प्रश्नांश (क) एवं (ग) के क्रम में रुधी औद्योगिक क्षेत्र की भूमि दर कम की जायेगी एवं उक्त भूमि के आवंटन की प्रक्रिया का सरलीकरण कर खण्डवा जिला उद्योग केन्द्र से किये जाने पर शासन विचार करेगा?
यदि हाँ, तो कब तक?
(ङ) क्या खण्डवा जिले में बिजली-पानी की प्रचुरता, रेल्वे परिवहन की सुविधा को देखते हुए म. प्र. सरकार प्रदेश में उद्योगों की स्थापना एवं बेरोजगारी दूर करने के लिये राष्ट्रीय/अन्तर्राष्ट्रीय स्तर की समिट का आयोजन करेगी यदि हाँ, तो कब तक?
मुख्यमंत्री ( श्री कमल नाथ ) : (क) खण्डवा जिले के ग्राम रूधी-भावसिंगपुरा में नवीन औद्योगिक क्षेत्र विकसित किया गया है, जिसमें आधारभूत सुविधाएं जैसे डामरीकृत सड़कें, जल प्रदाय पाईप लाइन, पक्की नाली, विद्युत लाइन की सुविधाएं उपलब्ध हैं तथा वर्तमान में 03 उद्योग स्थापित हुए हैं।
(ख) विभाग के अधीन निगम द्वारा इस औद्योगिक क्षेत्र हेतु तय की गई भू-खण्ड की दरें, निगम के क्षेत्रीय कार्यालय इंदौर द्वारा विकसित किये गये अन्य नवीन औद्योगिक क्षेत्रों की तुलना में कम हैं एवं उपयुक्त है।
(ग) भूमि आवंटन का कार्य विभाग अंतर्गत एम.पी.आई.डी.सी. के एकीकृत पोर्टल से ऑन लाइन पद्धति द्वारा किया जा रहा है, अत: इच्छुक निवेशक कहीं से भी भूमि हेतु आवंटन आवेदन कर सकते हैं।
(घ) प्रदेश में विभाग के अधीन स्थापित समस्त औद्योगिक क्षेत्र की दरें उक्त क्षेत्र की कलेक्टर गाइड लाइन एवं संबंधित औद्योगिक क्षेत्र में अधोसरंचना विकास पर किये गये व्यय (विकास शुल्क) के आधार पर निर्धारित होती है, जहां तक भू-आवंटन प्रक्रिया का प्रश्न है तो इस हेतु प्रचलित ऑन लाइन आवंटन प्रक्रिया पारदर्शी एवं सरल है।
औद्योगिक क्षेत्र रूधी का विकास औद्योगिक नीति एवं निवेश प्रोत्साहन विभाग द्वारा किया गया है अत: इस क्षेत्र में भू-आवंटन की कार्यवाही विभाग अंतर्गत संचालित एम.पी.आई.डी.सी. द्वारा ही की जावेगी।
(ड.) प्रदेश में निवेश आकर्षित करने हेतु विभाग द्वारा समय-समय पर देश/प्रदेश में इन्वेस्टर समिट/रोड शो का आयोजन किया जाता है।
इस आयोजन में संपूर्ण प्रदेश में (जिसमें खण्डवा भी सम्मिलित है) निवेश आकर्षित करने के लिये समुचित कार्यवाही की जाती है।
श्री देवन्द्र वर्मा-- माननीय अध्यक्ष महोदय, मैं आपके माध्यम से माननीय मंत्री जी को बताना चाहूँगा कि मेरा खंडवा जिला, जहाँ पर ओंकारेश्वर डेम, इंदिरा सागर परियोजना, इस प्रकार की बड़ी बड़ी परियोजनाएँ संचालित हैं, जिसमें लगभग तीन सौ से साढ़े तीन सौ गाँव पूर्व में विस्थापन का दंश झेल चुके हैं और ऐसे क्षेत्र में औद्योगिक विकास हो, इसके लिए हमारे खंडवा जिले में ग्रोथ सेंटर का निर्माण किया गया था, लेकिन वर्तमान की हालत तक वहाँ पर किसी भी प्रकार की औद्योगिक इकाइयाँ स्थापित नहीं हुई हैं, मात्र दो या तीन औद्योगिक इकाइयाँ हैं बाकी पूरा ग्रोथ सेंटर खाली पड़ा है.
मैं माननीय मंत्री जी से निवेदन करूँगा कि हमारे इस ग्रोथ सेंटर में आने वाले जो भी उद्योगपति हों या ऐसे इस प्रकार के बेरोजगार हैं, क्या उनको किसी प्रकार की छूट प्रदान की जाएगी और साथ ही साथ उसे ए. के. व्ही. एन. से जोड़ा गया है, तो क्या उसे खंडवा उद्योग विभाग से संबद्ध किया जाएगा?
श्री तरुण भनोत-- आदरणीय अध्यक्ष महोदय, हम भी प्रश्नकर्ता सदस्य की भावनाओं से सहमत हैं कि औद्योगीकरण तेजी से होना चाहिए, अगर औद्योगीकरण होता है तो नौकरियाँ बढ़ती हैं, समृद्धि भी बढ़ती है, परन्तु खंडवा जिले के ग्राम रुधि का जो मामला आपने उठाया है, उसमें सरकार के द्वारा जो अधोसंरचना का कार्य है, वह पूरा किया जा चुका है.
तीन इकाइयाँ हैं जो वहाँ पर लगी हैं और तीनों चालू भी हैं.
अब हम अपनी नीतियों के मुताबिक सुविधाएं सारी उपलब्ध करा सकते हैं पर उद्योग सरकार स्वयं कैसे लगाए, यह तो संभव नहीं है कि हम ही उद्योग लगा दें, तो उद्योग के लिए तो निवेश आना जरूरी है और जहाँ तक आपने प्रश्न में यह भी पूछा है कि, हालाँकि उस पर अभी आप आए नहीं हैं, मैं पहले ही उत्तर दे देता हूँ कि इसके लिए हम क्या कर रहे हैं, तो समय समय पर संपूर्ण मध्यप्रदेश के जितने भी स्थान हैं, जहाँ पर औद्योगिक निवेश होना चाहिए, वहाँ उनके बारे में हम प्रचारित करते हैं, अलग-अलग मीटिंग्स होती हैं, अलग अलग फोरम्स पर होती हैं और मुझे विश्वास है कि अभी आने वाले समय में “मेगनीफिशेंट मध्यप्रदेश” का हम इन्दौर में आयोजन करने जा रहे हैं.
उसमें हम आपके खंडवा के अंतर्गत ये रुधि का भावसिंगपुरा का जो औद्योगिक क्षेत्र है, इसके लिए भी जरूर यह कोशिश करेंगे कि उद्योगपति वहाँ भी आएँ, निवेश करें और अपने उद्योग लगाएँ.
श्री देवन्द्र वर्मा-- अध्यक्ष महोदय, मैंने इसमें यह निवेदन किया है कि क्या वहाँ पर किसी प्रकार की छूट प्रदान की जाएगी?
और दूसरा मेरा आप से यह निवेदन है कि वहाँ पर जो जमीनों के रेट हैं उसके आसपास वहाँ पर उससे सस्ती जमीन मिल रही है, तो जमीन के एक तो रेट अधिक हैं और किसी प्रकार का प्रोत्साहन या छूट प्रदान नहीं की जा रही है, तो मेरा आप से निवेदन है कि इस प्रकार की छूट और जमीन के रेट या इसमें जो भी कुछ सहयोग हो सकता हो, इस प्रकार का सहयोग शासन करेगा क्या?
श्री तरुण भनोत-- अध्यक्ष महोदय, सरकार की जो औद्योगिक निवेश की नीति है, वह संपूर्ण प्रदेश के लिए एक सी है.
विशेष स्थान के लिए ऐसा कुछ नहीं है कि हम उसको अलग से इसमें कुछ छूट दे पाएँगे यह तो नीति के अंतर्गत काम करना पड़ता है.
जहां तक आपने यह बात कही कि वहां पर जमीन महँगी है और बाकी जगह सस्ती है.
इससे मुझे लगता है कि या तो मैं आपका प्रश्न समझ नहीं पाया या आप प्रश्न ठीक से पूछ नहीं पाए हैं.
क्या आप औद्योगिक क्षेत्र के रेट की बात कर रहे हैं ?
जहाँ पर विकास नहीं हुआ है, अधोसंरचना के कार्य नहीं हुए हैं वहां की जमीन इससे सस्ती होगी परन्तु इस इंडस्ट्रीयल एरिया को विकसित करने में निश्चित तौर पर सरकार का पैसा लगा है.
आप परिशिष्ट में देखिए आपके पास जानकारी उपलब्ध है.
वहां के आसपास के जो इंडस्ट्रियल एरिया हैं जैसे हातोद, यह धार जिले में आता है यहां पर 1400 रुपए प्रति वर्ग मीटर दर है.
उज्जैन के पास उज्जैनी जिला धार में ही 968 रुपए का रेट है.
विजयपुर यह इंदौर जिले में आता है यहां पर 1300 रुपए का रेट है.
जबकि रुधी के खण्डवा जिले में जो रेट रखा है वह 774 रुपए का प्रति वर्ग मीटर का रेट है.
आसपास के जितने औद्योगिक क्षेत्र हैं उनसे आपके क्षेत्र का रेट कम है.
मैं माननीय सदस्य को यह अवगत कराना चाहता हूँ कि सम्माननीय मुख्यमंत्री जी ने यह प्रयास किया है सम्पूर्ण मध्यप्रदेश में औद्योगिक विकास बेहतर तरीके से हो इसके लिए औद्योगिक पॉलिसी में कुछ बदलाव भी किए गए हैं.
उसकी जानकारी सदन में पहले दी चुकी है.
हम यह प्रयास करेंगे कि आपके क्षेत्र में अधिक से अधिक उद्योग आएं और लोगों को लाभ मिले.
श्री देवेन्द्र वर्मा--माननीय अध्यक्ष महोदय, मेरा अनुरोध है कि जो अन्य भूमि के रेट हैं और इस भूमि के रेट हैं उनमें जमीन-आसमान का अन्तर है.
मैंने पूर्व में भी निवेदन किया है कि हमारे क्षेत्र में पूर्व में बहुत बड़ा विस्थापन हुआ था वहां के विस्थापितों के लिए, बेरोजगारों के लिए यह इकाई स्थापित की गई थी लेकिन वहां पर किसी भी प्रकार का सहयोग या प्रोत्साहन नहीं दिया जा रहा है.
मैं मंत्री जी से पूछना चाहता हूँ कि क्या इसमें कोई छूट देंगे या वहां के बराबर रेट करेंगे ?
वहां के युवाओं के लिए विशेष प्रकार की छूट दी जाए.
श्री तरुण भनोत--आदरणीय अध्यक्ष महोदय, मैंने पूर्व में भी कहा कि जिले में जो जमीन उपलब्ध है जो कि विकसित नहीं है उससे यदि इसकी तुलना कर रहे हैं तो यह संभव नहीं है.
सरकार का पैसा अधोसंरचना के विकास में खर्च हुआ है.
बिजली की, पानी की, सड़क की व अन्य व्यवस्थाएं उस क्षेत्र में की गई हैं.
यदि माननीय सदस्य जानकारी देंगे कि किस प्रकार से वहां पर किस तरह के उद्योगों को प्रोत्साहित कर सकते हैं जिससे वहां के विस्थापित लोगों को जल्द से जल्द रोजगार मिल सके.
अगर आपको कोई सलाह होगी उसको मान्य करेंगे.
श्री देवेन्द्र वर्मा--माननीय अध्यक्ष महोदय, मेरे प्रश्न का जवाब ही नहीं आया है.
अध्यक्ष महोदय--जवाब आ गया है.
श्री देवेन्द्र वर्मा--माननीय अध्यक्ष महोदय, वहां पर अन्य जमीन के जो भाव हैं उससे 100 गुना ज्यादा इस जमीन के भाव हैं.
ग्रोथ सेन्टर में जो डेवलपमेंट कराया है उससे भी तुलना करें तो इनके भाव ज्यादा होंगे.
वहां के भाव या तो बराबर किए जाएं या वहां के युवाओं के रोजगार लिए सरकार किसी प्रकार की छूट दे या इन इकाइयों के लिए छूट दे.
श्री तरुण भनोत-- माननीय अध्यक्ष महोदय, मैं बार-बार एक ही बात कह रहा हूँ कि जो भी रेट निर्धारित किए गए हैं उसके निश्चित मापदण्ड हैं कोई भी सरकार हो उसको उन मापदण्डों का पालन करना पड़ता है.
श्री देवेन्द्र वर्मा--माननीय अध्यक्ष महोदय, विकास के लिए खूब से खूब 200-300 रुपए रेट होता है लेकिन जो रेट हैं उसमें जमीन आसमान का अन्तर है.
श्री तरुण भनोत-- माननीय अध्यक्ष महोदय, मैं एक बात सदन में कहना चाहता हूँ कि यदि माननीय सदस्य के पास कुछ ऐसे लोग पहुंचते हैं जो वहां पर उद्योग लगाना चाहते हैं और जमीन के रेट के कारण उद्योग नहीं लगा रहे हैं तो आप उनकी हमसे मुलाकात करवाइए.
हम देखेंगे कि वे कितने लोगों को रोजगार देने की बात कर रहे हैं तत्पश्चात् हम देखेंगे कि किस प्रकार से हम उनकी वहां पर उद्योग लगाने में मदद कर सकते हैं उस पर अलग से निर्णय ले लेंगे.
श्री देवेन्द्र वर्मा--माननीय अध्यक्ष महोदय, माननीय मंत्री जी को बहुत-बहुत धन्यवाद.
जिला उमरिया (मंठार) में सीमेंट प्लांट की स्थापना
[औद्योगिक नीति एवं निवेश प्रोत्साहन]
9. ( *क्र.3154 ) श्री शिवनारायण सिंह : क्या मुख्यमंत्री महोदय यह बताने की कृपा करेंगे कि (क) म. प्र. शासन की उद्योग नीति क्या है?
(ख) क्या उमरिया जिले में स्थित संजय गांधी ताप विद्युत गृह मंठार से निकलने वाली राखड़ से क्षेत्र में सीमेंट फैक्ट्री निर्माण करने की कोई योजना शासन के पास विचाराधीन है?
यदि हाँ, तो कब तक सीमेंट फैक्ट्री निर्माण का कार्य प्रारंभ हो जाएगा?
मुख्यमंत्री ( श्री कमल नाथ ) : (क) वर्तमान में मध्यप्रदेश शासन की उद्योग संवर्धन नीति 2014 (यथा संशोधित-2018) लागू है।
(ख) राज्य शासन द्वारा स्वयं उद्योग स्थापित नहीं किये जाते हैं, अपितु उद्योगों की स्थापना हेतु फेसिलिटेट किया जाता है।
अद्यतन उमरिया जिले में सीमेंट फैक्ट्री निर्माण की किसी परियोजना का प्रस्ताव शासन को निवेशकों से प्राप्त नहीं हुआ है।
श्री शिवनारायण सिंह-- माननीय अध्यक्ष महोदय, मैं माननीय मंत्री जी से निवेदन करना चाहता हूँ कि बांधवगढ़ विधान सभा क्षेत्र पहाड़ी क्षेत्र से घिरा हुआ है, वहां पर खेती का रकबा भी कम है.
इस क्षेत्र में दो नदियाँ हैं एक झूला नदी और दूसरी घोचक नदी.
पढ़े लिखे नौजवानों के लिए रोजगार की कमी है.
मेरे प्रश्न के उत्तर में आया है कि निवेशकों द्वारा कोई प्रस्ताव शासन के पास नहीं आया है.
मैं आपसे आग्रह करना चाहता हूँ कि संजय गाँधी थर्मल पॉवर हाउस प्लान्ट, बिरसिंहपुर में पहले से स्थापित है वहां से रॉ-मटेरियल अन्य जिलों में जाता है जिसके कारण नौजवानों में एक निराशा उत्पन्न होती है.
माननीय अध्यक्ष महोदय, मैं माननीय मंत्री जी से कहना चाहता हूँ कि निवेशकों से आग्रह करके वहां पर उद्योग लगाने का प्रयास करें.
श्री तरुण भनोत-- अध्यक्ष महोदय, यह बात बिलकुल सही है कि सब चाहते हैं कि क्षेत्र में निवेश है और बेरोजगारों को रोजगार मिले.
मैंने पूर्व में भी कहा कि यह तो निवेशकों पर निर्भर करता है कि वह कहां निवेश करना चाहते हैं.
सरकार उनको प्रोत्साहन देने को तैयार है.
अगर आपको भी ऐसा लगता है कि आपके क्षेत्र में कोई विशेष उद्योग लग सकता है तो आप जरूर मेरी जानकारी में लाइए उसको कैसे हम और आकर्षित बनाकर वहां निवेश ला सकें यह मैं आपको भरोसा दिलाता हूं.
जरूर हल निकालेंगे.
अध्यक्ष महोदय-- प्रश्नकाल समाप्त.
(प्रश्नकाल समाप्त)
अध्यक्ष महोदय-- आप लोग बैठ जाइए, मैं मौका दूंगा.
मैंने अब नया तरीका निकाल लिया है.
मैं सूचना पढ़कर अपनी लॉटरी के हिसाब से पांच लोगों को मौका देता हूं.
मैं मौका दूंगा.
मैं मना नहीं कर रहा हूं.
आप सभी बैठ जाइए.
मेरी व्यवस्था पर ध्यान दीजिए.
12:01 बजे नियम 267-क के अधीन विषय
अध्यक्ष महोदय-- निम्नलिखित माननीय सदस्यों की सूचनाएं सदन में पढ़ी हुई मानी जाएंगी.
क्रमांक सदस्य का नाम
1 श्री रामेश्वर शर्मा
2 श्री अनिल जैन
3 श्री पहाड़ सिंह कन्नौजे
4 श्री गोवर्धन दांगी
5 श्री नीरज विनोद दीक्षित
6 श्री विष्णु खत्री
7 श्री संजय शर्मा
8 श्री देवीलाल धाकड़
9 श्री राकेश पाल सिंह
10 श्री गौरीशंकर बिसेन
12:02 बजे शून्यकाल में मौखिक उल्लेख एवं अध्यक्षीय व्यवस्था
(1) किसानों के मुद्दे पर चर्चा करायी जाना.
श्री शिवराज सिंह चौहान (बुधनी)-- अध्यक्ष महोदय, मेरा निवेदन है कि किसानों के मुद्दे पर सदन के सत्र में चर्चा होनी चाहिए.
नियम (139) की चर्चा का नोटिस मैंने और बाकी माननीय सदस्यों ने भी दिया है.
मेरा अनुरोध है कि किसानों के महत्वपूर्ण मुद्दे पर चर्चा जरूर होनी चाहिए और उसका समय निर्धारित हो जाए क्योंकि अब कल का ही दिन है.
अध्यक्ष महोदय-- जरूर.
मैं आज निर्धारित कर दूंगा.
श्री शिवराज सिंह चौहान-- धन्यवाद.
अध्यक्ष महोदय--आप यदि ऐसे ही सदन में खड़े हो जाएंगे तो मैं आप लोगों को मौका नहीं दूंगा.
मैं ईमानदारी से पांच माननीय सदस्यों को शून्यकाल के अलावा अभी बालने का मौका दूंगा.
गोपाल जी अब आप बोलना चाहेंगे क्योंकि पीछे वालों के नंबर रह जाएंगे.
(2) गरीबों से जुड़ी योजनाओं पर क्रियान्वयन की मांग.
नेता प्रतिपक्ष (श्री गोपाल भार्गव) (रेहली) -- अध्यक्ष महोदय, प्रदेश के गरीबों से जुडे़ हुए मेरे दो प्रश्न हैं जिनका हम इस विधान सभा के इस पूरे सत्र में उन पर चर्चा नहीं कर पाए थे.
पहला विषय यह है कि प्रदेश के ग्रामीण क्षेत्रों में जो प्रधानमंत्री ग्रामीण आवास योजना चल रही थी.
बारिश का सीजन चल रहा है अधिकांश लोगों ने अपने घर, मकान जो पुराने टपरे थे वह तोड़ लिए हैं.
बारिश कभी-कभी तेजी से आ जाती है.
बच्चे इधर से उधर, उधर से इधर होते हैं.
कई लोगों ने तो तिरपाल लगा लिए हैं परंतु वह तिरपाल भी काम नहीं कर रही है और प्रधानमंत्री आवास की जो किश्ते हैं वह जारी नहीं हो रही हैं.
अध्यक्ष महोदय, मैं आपसे निवेदन करूंगा कुछ ऐसी व्यवस्था दे दें कि जिन लोगों ने अपने घर, मकान तोड़ लिए हैं, छप्पर तोड़ लिए हैं और जो एक प्रकार से विस्थापित स्थिति में हैं उनकी शेष किश्तें उनके लिए प्रदान की जाएं.
दूसरा प्रश्न यह है कि संबल योजना के अंतर्गत जिन लोगों के लिए राशन दिया जा रहा था उनके लिए अब राशन नहीं दिया जा रहा है.
उनके राश्न कार्ड रद्द हो गए हैं जबकि वह बी. पी. एल. में भी आते हैं, सारी बातें हैं तो क्या राशन का कोटा कम हो गया है, यदि कोटा ज्यों का त्यों हैं तो उन गरीब लोगों के लिए जो एक रुपए किलो का राशन है वह यथावत मिलता रहे.
एक तो गरीबों के आवास का और दूसरा गरीबों के राशन इन दो व्यवस्थाओं के बारे में यदि आपकी तरफ से व्यवस्था आ जाती.
अध्यक्ष महोदय-- बिलकुल मेरे यहां से लिखित जाएगा.
आप लोग अगर गफलतबाजी करेंगे तो फिर मैं शून्यकाल में किसी को बोलने नहीं दूंगा.
मैं आपको व्यवस्था दे रहा हूं.
मेरी व्यवस्था में सहयोग करिए.
आप लोग सब ऐसे हाथ उठा देते हैं मेरी नजरे सिर्फ (इशारा करते हुए.
) मैं कहां-कहां देखूं. (डॉ. नरोत्तम मिश्र की ओर देखते हुए) एक नूरानी चेहरा खड़ा हो.
कभी-कभी मेरे दिल में ख्याल आता है कि तुम ऐसे ही खडे़ रहो, दिल्ली मत जाया करो.
जरा बोलिए नरोत्तम जी.
(3) कानून एवं व्यवस्था की स्थिति पर चर्चा करायी जाना.
डॉ. नरोत्तम मिश्र ( दतिया) --अध्यक्ष महोदय, विषय बहुत गंभीर है सतना जिले के नागौर थाना के जिगनार गांव में दबंगों के द्वारा एक (XXX) महिला को मिट्टी का तेल डालकर आग लगा दी गई.
यह सवाल (XXX) महिला का नहीं है.
पूरे प्रदेश के अंदर भयावह स्थिति लॉ एण्ड आर्डर की बनी हुई है.
श्री जितु पटवारी-- संविधान में थोड़ा परिवर्तन हो गया है.
दलित हो गया है.
अध्यक्ष महोदय-- यह शब्द विलोपित कर दें.
आप अनुसूचित जाति बोलें.
डॉ. नरोत्तम मिश्र-- अध्यक्ष महोदय.
एस. सी. की महिला, दलित महिला, अनुसूचित जाति की महिला को मिट्टी का तेल डालकर आग सरेआम आग लगा दी, हत्या कर दी, (जारी).
.
श्री एदल सिंह कंषाना-- अध्यक्ष महोदय, यह जो शब्द कह रहे हैं वह विलोपित किया जाए.
अध्यक्ष महोदय-- विलोपित कर दिया है.
डॉ. नरोत्तम मिश्र-- अध्यक्ष महोदय पूरे प्रदेश की हालत इतनी भयावह हो गई है.
कल आपने ब्यावरा का देखा होगा कि सरेराह गोलियां चलीं.
दो महिलाओं को गोलियां लगी, दो लोगों को गोलियां लगी.
सरेआम टी. वी. पर पूरे प्रदेश ने यह देखा.
इससे पूरे प्रदेश में हाहाकार मचा हुआ है.
इसलिए हम चाहते है कि पूरे प्रदेश के लॉ एण्ड ऑर्डर के लिए, इस पर आप स्थगन लें और स्थगन में लॉ एण्ड ऑर्डर पर चर्चा होनी चाहिए.
आपने तो बजट भी पास कर दिया है.
अध्यक्ष महोदय- थोड़ा धीरे, आप एकदम से तेज हो जाते हैं.
डॉ. नरोत्तम मिश्र- माननीय अध्यक्ष महोदय, आप टेमपरामेंट नहीं बनने देते हैं.
अध्यक्ष महोदय- जब तक आप बढि़या गुड लैंथ गेंद फेंकते हैं, तब तक ही बल्लेबाजी में मजा आता है.
आप एकदम से पटकी हुई गेंद फेंकते हैं तो ज़रा दिक्कत हो जाती है.
श्री गोपाल भार्गव- नरोत्तम जी को थोड़ा फोर्स बनाना पड़ता है.
डॉ. नरोत्तम मिश्र- माननीय अध्यक्ष महोदय, मेरी आपसे प्रार्थना है कि पूरे प्रदेश में भयावह स्थिति है.
आप स्थगन पर चर्चा करवायें.
यह सतना जिले की घटना है.
(4) सिवनी विधान सभा क्षेत्र में हुई दो पुलिसकर्मियों की मृत्यु की जांच किया जाना
श्री दिनेश राय 'मुनमुन' (सिवनी)- माननीय अध्यक्ष महोदय, मेरी विधान सभा के दो पुलिस अधिकारियों की मृत्यु हो गई है.
जिसमें ढैंकी से सतपाल सिंह बघेल ए. एस. आई. एवं बंडोल से शंकर लाल बघेल जी हैं.
इनकी मृत्यु हो गई है लेकिन आज तक उसकी FIR नहीं लिखी जा रही है.
सरकारी बटालियन का वाहन उन पर चढ़ गया था जिससे उनकी मृत्यु हो गई.
ये दोनों व्यक्ति रिश्ते में साढू भाई थे.
ये अपने ही एक पुलिस अधिकारी की पत्नी की मौत पर जा रहे थे.
इनकी विधवायें थाने जा-जाकर थक गई हैं.
TI न रिपोर्ट लिख रहा है न SP कुछ कर रहे हैं.
माननीय अध्यक्ष महोदय, इस घटना को एक माह हो गया है और मैं यह बता देना चाहता हूं कि यह घटना छिंदवाड़ा की है.
छिंदवाड़ा में दोनों पुलिस वालों की मृत्यु हुई है लेकिन आज तक उन विधवा महिलाओं को न्याय नहीं मिल रहा है.
इसलिए मैं चाहता हूं कि इस पर कार्यवाही हो.
(5) अटेर विधान सभा क्षेत्र अंतर्गत रजिस्टर्ड झूठे प्रकरणों की जांच किया जाना
श्री अरविंद सिंह भदौरिया (अटेर)- माननीय अध्यक्ष महोदय, अटेर विधान सभा क्षेत्र के चार थाना क्षेत्रों (पावई, अटेर, बरोही और भिण्ड देहात थाना) में करीब 20 लोगों पर धारा 307 के केस रजिस्टर्ड हुए हैं.
धारा 302 के केस भी 3 लोगों पर रजिस्टर्ड हुए हैं.
धारा 376 के अंतर्गत 2 लोगों, जो कि बाप-बेटे हैं और दोनों शासकीय सेवा में हैं.
अध्यक्ष महोदय- मैंने आपको वक्तव्य देने के लिए नहीं अपितु शून्यकाल में सूचना देने के लिए समय दिया है.
कृपया दोनों का अंतर समझिये.
श्री अरविंद सिंह भदौरिया- थाना प्रभारी अटेर ने अपराध क्रमांक 112/2019 दिनांक 2.7.2019 को धारा 307, 145, 148 एवं 341 में झूठे केस रजिस्टर्ड किए हैं.
थाना प्रभारी पावई द्वारा अपराध क्रमांक 0062/2019 दिनांक 29.6.2019 में धारा 307, 506 के अंतर्गत केस रजिस्टर्ड किए गए हैं.
माननीय अध्यक्ष महोदय, मेरा आपसे अनुरोध है कि इसमें जांच करवाई जाए.
अध्यक्ष महोदय- मेरा आप सभी सदस्यों से पुन: अनुरोध है कि शून्यकाल की सूचना अर्थात् केवल सूचना.
खाद्य नागरिक आपूर्ति एवं उपभोक्ता संरक्षण मंत्री (श्री प्रद्युम्न सिंह तोमर)- माननीय अध्यक्ष महोदय, कृपया मेरी एक बात सुन लें.
अध्यक्ष महोदय- मंत्री जी, यह शून्यकाल चल रहा है.
आप विराजिये.
प्रताप जी मैंने आपको समय दिया है आप बोलिये.
(6) PMT परीक्षा के फर्जीवाड़े में प्राप्त गुमनाम पत्र की जांच की जाना
श्री प्रताप ग्रेवाल (सरदारपुर)- माननीय अध्यक्ष महोदय, मेरा कल 22 नंबर पर तारांकित प्रश्न था कि क्या गृह मंत्री महोदय यह बताने की कृपा करेंगे कि 20 जून 2013 को गुप्तचर शाखा इंदौर की PMT परीक्षा के फर्जीवाड़े के संदर्भ में जो गुमनाम पत्र मिला था तथा क्या विभाग द्वारा इस पत्र की जानकारी तत्कालीन मुख्यमंत्री को दी गई थी ?
माननीय अध्यक्ष महोदय, मेरे प्रश्न के उत्तर में गृह मंत्री जी के जवाब में कहा गया है कि जी नहीं.
शेष प्रश्न उपस्थित नहीं होता है.
किंतु वर्ष 2014 को विधान सभा में इस बात का उल्लेख तत्कालीन मुख्यमंत्री जी ने स्थगन पर चर्चा के दौरान किया था.
माननीय अध्यक्ष महोदय, प्रदेश की जनता यह जानना चाहती है.
आसंदी की व्यवस्था का सवाल है.
जब विधान सभा में माननीय पूर्व मुख्यमंत्री जी ने गुमनाम पत्र पर जांच के आदेश दिए तो वह गुमनाम पत्र आज कहां है ?
अध्यक्ष महोदय- मेरा आप सभी से अनुरोध है कि मैं शून्यकाल में आपको समय दे रहा हूं.
पहले कभी ऐसा नहीं हुआ है.
मैं जो नई व्यवस्था और नई प्रणाली चालू कर रहा हूं, अगर आप सभी इसे व्यवस्थित चलायेंगे, तो ही मैं इसे चलाऊंगा.
शून्यकाल यानि केवल सूचना.
क्या हुआ है उसकी सूचना दे दीजिये, यह सही तरीका है.
आप लोग तो पूरा का पूरा पढ़ने लगते हैं.
आप लोग ज़रा अंतर समझियेगा, मेहरबानी होगी.
मैंने कहा है कि मैं एक दिन में सिर्फ पांच लोगों को, जिसकी लॉटरी निकल जायेगी, बोलने दूंगा.
पांचवा व्यक्ति हो गया है, धन्यवाद.
गोविंद सिंह जी.
एक माननीय सदस्य:- अध्यक्ष महोदय, आपसे निवेदन है कि रानी अवंती बाई नहर परियोजना से पानी चालू करवाने की कृपा करें, जिससे पेड़-पौधे जीवित रह सकें.
इंजी. प्रदीप लारिया:- माननीय अध्यक्ष महोदय,.
. . .
अध्यक्ष महोदय:-देखिये, इंजीनियर साहब हर विषय पर बोलना, हर विषय में मुझे टोकना, हर समय मुझे आकर्षित करना, नहीं.
आप वरिष्ठ सदस्य हैं.
आप अपनी जवाबदारी समझियेगा.
जब मौका मिलता है, मैं आपको बोलने का मौका मिलता है.
चलिये, विश्वास जी बोलिये.
7. निशात एजुकेशन एण्ड वेलफेयर सोसाइटी द्वारा बैसरिया रोड पर 34 हजार स्केवेयर हजार फिट जमीन पर कूटरचित दस्तावेजों के माध्यम से कब्जा किया जाना.
श्री विश्वास सारंग(नरेला):- माननीय अध्यक्ष महोदय, बैसरिया रोड स्थित लगभग 34 हजार स्केवेयर हजार फिट जमीन पर कूटरचित दस्तावेजों के माध्यम से निशात एजुकेशन एण्ड वेलफेयर सोसाइटी द्वारा बेज़ा कब्जा किया जा रहा है.
अध्यक्ष महोदय, आपका संरक्षण चाहता हूं.
नगर-निगम, पुलिस, नजूल आदि सब में शिकायत की गयी.
वहां पर कब्जा रोकने के लिये निर्देश भी दिये गये, परन्तु वह कार्यवाही नहीं हो पा रही है.
आसंदी से आपका संरक्षण चाहिये, करोड़ों रूपये की जमीन पर बेजा कब्जा हो रहा है.
अध्यक्ष महोदय, आप निर्देश दे दें.
अध्यक्ष महोदय:- बेज़ा कब्जा हो रहा है.
मेरा लिखा जा रहा है और मैंने परमानेंट बोल दिया है कि जो बोला जायेगा वह विभागों को सूचना जायेगी.
आपकी जानकारी के लिये.
श्री विश्वास सारंग:- अध्यक्ष महोदय, रूकवाने के लिये, धन्यवाद.
12.02 बजे
पत्रों का पटल पर रखा जाना
1. मध्यप्रदेश लोकायुक्त और उप लोकायुक्त का बत्तीसवां एवं तैंतीसवां वार्षिक प्रतिवेदन क्रमश: वर्ष 2013-2014 एवं 2014-2015, शासन के व्याख्यात्मक ज्ञापन सहित
2. मध्यप्रदेश अटल बिहारी वाजपेयी हिन्दी विश्वविद्यालय अधिनियम, 2011 (क्रमांक 34 सन् 2011) की धारा 44 की उपधारा (2) की अपेक्षानुसार
12.14 बजे
सदन द्वारा सहमति प्रदान की गयी.
औचित्य का प्रश्न एवं अध्यक्षीय व्यवस्था
माननीय सदस्यों द्वारा दी गई ध्यानाकर्षण सूचनाओं का उत्तर संबंधित विभाग द्वारा न दिया जाना.
नेता प्रतिपक्ष( श्री गोपाल भार्गव)-- हम लोग पहले ध्यानाकर्षण अथवा स्थगन की सूचनाएं देते थे उनके आपके सचिवालय में उत्तर आ जाते थे, उसी दिन सूचनाएं संबंधित विभागों को प्रेषित हो जाती थीं उनकी सूचनाएं एक दो दिन के अंदर आ जाती थीं.
मेरी शायद मान्यता है कि उसमें थोड़ी बहुत कार्यवाही होती होगी जिससे जो भी समस्या होती थी, वह हल हो जाती थी.
फिर आप उसको चर्चा में लें अथवा न लें.
लेकिन बहुत कुछ परपज उससे साल्व हो जाता था.
लेकिन इस सत्र में यह देखने को मिला है कि सूचनाएं जानकारी तथा उत्तर के लिये नहीं भेजी जाती हैं.
इसलिये मैं चाहता हूं कि पुरानी व्यवस्था को लागू किया जाये.
क्योंकि सारे सदस्यों को ध्यानाकर्षण, स्थगन आप नहीं दे सकते हैं क्योंकि बड़ी संख्या में सदस्यों के ध्यानाकर्षण स्थगन की सूचनाएं रहती हैं.
लेकिन बाद में हमको लिफाफे में उत्तर मिल जाते थे.
आप अंतिम दिन ध्यानाकर्षण की 30-40 सूचनाएं लेंगे.
अध्यक्ष महोदय--मैं बता रहा हूं कि ऑन लाइन, ऑफ लाइन दोनों जगहों से सूचनाएं जा रही हैं.
अगर आपको ऐसा अंदेशा है.
पूर्व में कार्यसूची को मैं देखता था ध्यानाकर्षण 4 लिये जाते थे उसमें 20-25 की सूची लगी रहती थी.
पहले हम ऐसे ही देखते थे.
आप वही चाह रहे हैं.
जब सूचना पहुंचा जायेगी तो वह कार्यसूची में भी आ जायेगी.
श्री गोपाल भार्गव--अध्यक्ष महोदय, यह सभी का विषय है.
क्या होता है यहां हमने आज सूचना दी.
सूचना साढ़े सात से साढ़े आठ बजे के बीच में ली जाती थी.
जो साढ़े आठ के बाद जो सूचनाएं ली जाती थीं वह दूसरे दिन की मानी जाती थीं.
मेरा निवेदन है कि साढ़े सात बजे अथवा 7.40 बजे कोई हमने सूचना दी तत्समय वह विभाग अथवा जिले के लिये पहुंच जाये तो उसकी रिप्लाई आ जायेगी तो बहुत कुछ समस्याएं हल हो जायेंगी.
अध्यक्ष महोदय--रिप्लाई तो बहुत सारी आ चुकी हैं मैं आपको यह बता रहा हूं.
मैं उसको कार्यसूची में छाप नहीं पाया.
श्री गोपाल भार्गव--अध्यक्ष महोदय, कार्य सूची में नहीं छापना है.
अध्यक्ष महोदय--आप लोगों के पिजन हॉल में दे दिया करूंगा.
श्री विश्वास सारंग--अध्यक्ष महोदय जो उत्तर आये वह सदस्य तक पहुंच जाये, यह निवेदन है.
अध्यक्ष महोदय--माननीय संसदीय मंत्री जी कृपया आप संबंधित विभाग को सूचित करने का कष्ट करें जो ध्यानाकर्षण की सूचनाएं आती हैं.
विभिन्न विभाग को उसका पालन करने हेतु प्रेषित कर दिया जाता है, लेकिन समय पर विभाग उसको उत्तर देकर नहीं पहुंचाते हैं.
कृपया इसको सुनिश्चित करवाने का कष्ट करें.
संसदीय कार्य मंत्री (डॉ. गोविन्द सिंह)--अध्यक्ष महोदय, आपके निर्देश का पालन होगा, लेकिन उसमें विधान सभा की भी जवाबदारी है कि अकेले संसदीय मंत्री की नहीं.
हम लिखकर सूचना देंगे, लेकिन आपके विधान सभा सचिवालय की भी जवाबदारी है कि समय पर विभाग से सूचना मांगे तथा सब लोगों को उपलब्ध करवायें.
श्री गोपाल भार्गव--आप मंत्रियों को कह दें.
वह अपने सचिवों को कह देंगे तो सूचनाएं आ जायेंगी.
अध्यक्ष महोदय--माननीय मंत्री जी मेरे सचिवालय द्वारा सूचनाएं जाती ही हैं, लेकिन मंत्रालय में बैठे हुए विभिन्न विभाग के अधिकारियों को निर्देशित करें.
आप मुझसे कोई टिप्पणी मत करवाइये.
डॉ. गोविन्द सिंह--अध्यक्ष महोदय, नहीं आता है आप कॉल बेक करो.
श्री गोपाल भार्गव--मेरा सुझाव है कि आप संबंधित मंत्रियों के लिये भेज दें.
संबंधित मंत्री उसी दिन उसका जवाब दे दें.
अध्यक्ष महोदय--माननीय नेता प्रतिपक्ष जी मैंने आपकी बात का समाधान निकाल दिया है.
अब आप लोग कृपया विराजें.
श्री हरिशंकर खटीक--अध्यक्ष महोदय, मैं निवेदन करना चाहता हूं.
अध्यक्ष महोदय--जब आपके नेता प्रतिपक्ष जी जिस विषय की बात को उठाते हैं अन्य सदस्य को टेकन ओव्हर नहीं करना चाहिये, क्योंकि आपके नेता प्रतिपक्ष इसके लिये सक्षम हैं.
उनको आप लोगों को सपोर्ट करने की आवश्यकता नहीं है.
श्री हरिशंकर खटीक--अध्यक्ष महोदय, यह रबी की फसल का शून्यकाल नहीं है.
खरीफ की फसल का है कोदो और मूंगफली का बीज आज तक नहीं मिला है.
अध्यक्ष महोदय--यह कौन सा विषय आ गया है.
श्री हरिशंकर खटीक--हमने इसका तारांकित प्रश्न लगाया है, इसका शून्यकाल भी दिया है, याचिकाएं दी हैं.
सब कुछ दिया है.
अध्यक्ष महोदय--आप वरिष्ठ सदस्य हो जब शून्यकाल की सूचनाएं चल रही थीं तब उस विषय को नहीं उठाते.
श्री हरिशंकर खटीक--अध्यक्ष महोदय आप मेरा निवेदन तो सुन लीजिये.
अध्यक्ष महोदय--यह तरीका नहीं होता है आप अपनी वरिष्ठता का दुरूपयोग कर रहे हैं.
श्री हरिशंकर खटीक--आप आदेश करवा दीजिये.
श्री गोपाल भार्गव--अध्यक्ष महोदय, इसको प्रश्न एवं संदर्भ समिति को भेज दीजिये.
अध्यक्ष महोदय--गोपाल जी मेरी प्रार्थना सुनिएगा.
वरिष्ठ सदस्यों का एक कायदा होता है.
कौन सा विषय चल रहा है ?
मैंने ध्यानाकर्षण मांग लिया उसके बाद वह बीच में खड़े हो गये.
यह छूट सिर्फ मैंने माननीय नेता प्रतिपक्ष जी को दे रखी है.
नेता प्रतिपक्ष (श्री गोपाल भार्गव) - माननीय अध्यक्ष महोदय, प्रश्नोत्तरी में प्रश्न आते हैं.
यदि वह प्रश्न चर्चा में नहीं आ पाते हैं, या ध्यानाकर्षण सूचना में आप उन्हें लेते हैं लेकिन वह चर्चा में नहीं आ पाते हैं, तो अक्सर आसंदी से यह व्यवस्था दे दी जाती थी कि यह प्रश्न संदर्भ समिति को फारवर्ड कर दें, तो वह समिति जो है उसकी विस्तृत चर्चा करके सचिवों के साथ में समिति के सदस्य उसका निराकरण कर देते थे, तो वह और ज्यादा प्रभावी तरीके से विधानसभा की समिति के माध्यम से जाता था.
अध्यक्ष महोदय - चलिए मैं इसको देखूंगा.
करण सिंह वर्मा .
श्री गोपाल भार्गव - तो जो सदस्य आपको आवेदन करें कि हमारा प्रश्न उस कमेटी के लिए रेफर किया जाए तो मैं मानकर चलता हूं कि बहुत प्रभावी परिणाम आएंगे.
अध्यक्ष महोदय - माननीय नेता प्रतिपक्ष जी, चलिए मैं सार्वजनिक तौर पर बोल देता हूं जिनको अपने प्रश्नों से कहीं भी कोई दुविधा, किन्तु परन्तु उत्तर से लगता है, मैं कई बार बोल चुका हूं, प्रश्न संदर्भ शाखा में पहुंचाने का कष्ट करें और दिक्कत है तो एक पत्र खिलकर मुझे दे दीजिए, संबंधित विषय का दे दीजिए.
मैं स्वमेव प्रश्न संदर्भ शाखा में पहुंचा दूंगा, ताकि उसमें न्यायोचित कार्यवाही हो सके.
श्री गोपाल भार्गव - अध्यक्ष महोदय, बहुत धन्यवाद, इससे हमारा लोकतंत्र और मजबूत होगा.
अध्यक्ष महोदय - जी, जरूर.
12:22 बजे.
नियम 138(1) के अधीन ध्यान आकर्षण.
(1) सीहोर जिले की इछावर तहसील में खसरे की नकल देने हेतु अवैध राशि की वसूली संबंधी.
श्री करण सिंह वर्मा (इच्छावर) - माननीय अध्यक्ष महोदय-
राजस्व मंत्री(श्री गोविन्द सिंह राजपूत) - माननीय अध्यक्ष महोदय,
श्री करण सिंह वर्मा - माननीय अध्यक्ष महोदय, मैंने मंत्री जी से पूछा था वहां मैंने प्रदर्शन और धरना भी दिया था.
सारे किसान पूरे मध्यप्रदेश के किसान, मैंने इछावर का एक मामला उठाया था.
अध्यक्ष महोदय - यह सिर्फ जिला सीहोर तक सीमित है.
कृपया वैसा ही प्रश्न करें, आप वरिष्ठ सदस्य हैं.
श्री करण सिंह वर्मा - जी अध्यक्ष महोदय, मैं वहीं तक सीमित रहूंगा.
मैं जब राजस्व मंत्री था, जब नि:शुल्क खसरे की नकल और खसरा दिया जाता था.
हमारा पटवारी घर पर जाकर सांकल बजाता था कि आपकी यह खसरे की नकल है, यह ले लीजिए.
इसके बाद भी वह बंद होने के बाद कोई दिक्कत आने के बाद कोई कारणवश हमारा किसान तहसील में जाता था और 10 रूपए की रसीद लगाता था.
और उसे नकल, खसरा मिल जाता था.
अध्यक्ष महोदय - आप प्रश्न करिए.
श्री करण सिंह वर्मा - मैं माननीय मंत्री जी से यह पूछना चाहता हूं कि आप एक पन्ने की नकल के तीस रूपए लेते हैं, उसमें 4-5 नंबर और भी लिखे जाते हैं, मैं बता दूं आपको नाम लेकर, मैं गया था तहसील में एक गोलूखेड़ी का किसान है वह 4-5 एकड़ जमीन का किसान है, उससे 1,800 रुपये लिये गये और रसीद नहीं दी गई.
एक बावडि़या गोसाई के हेमराज व्यक्ति से 730 रुपये लिए गए लेकिन रसीद नहीं दी गई.
अध्यक्ष महोदय, एक और भी व्यक्ति है, राधेश्याम.
जिससे पैसा ले लिया गया.
अब वह खसरे का मामला जो कि एक कागज है, जिसमें 5 भी नकल दी जा सकती हैं.
मगर एक पेज की कीमत 30 रुपये माननीय मंत्री जी ने बोला है, उसमें सिर्फ एक ही खसरा नम्बर डालते हैं.
मैं माननीय मंत्री जी से पूछना चाहता हूँ कि क्या एक पन्ने में 5 खसरे नम्बर नहीं डाले जा सकते हैं ?
आप बताइये.
श्री गोविन्द सिंह राजपूत - माननीय अध्यक्ष महोदय, यह जो पूर्व राजस्व मंत्री जी कह रहे हैं कि हमारे जमाने में खसरे, नकल सांकल बजाकर दी जाती थी.
उस समय पटवारियों के पीछे किसान हफ्तों नहीं, महीनों घूमते थे, भ्रष्टाचार बहुत होता था और इन पटवारियों की परेशानी से हम नहीं आपकी भाजपा सरकार भी पीडि़त रही है और माननीय सदस्य राजस्व मंत्री रहे हैं.
आपको शायद ज्ञात है कि नहीं, मुझे नहीं मालूम क्योंकि आपकी सरकार में राजस्व मंत्री बहुत जल्दी-जल्दी बदले गए हैं.
एक, दो, तीन तो यहीं बैठे हैं.
नेता प्रतिपक्ष (श्री गोपाल भार्गव) - माननीय अध्यक्ष महोदय, अभी 6 महीने हुए हैं, आप क्या बात कर रहे हैं ?
अभी कितने बदल दें ?
आप 6 महीने में ही चाहते हैं कि और बदल जाएं.
अध्यक्ष महोदय - आप उत्तर दीजिये, मुझे आगे का कार्य करना है.
श्री गोविन्द सिंह राजपूत - आप प्रथम थे, आप बैठ जाइये.
श्री गोपाल भार्गव - गोविन्द भाई, हम लोग जितने साल रहे हैं, उतने महीने भी नहीं रहोगे.
(हंसी)
श्री गोविन्द सिंह राजपूत - यह तो वक्त बताएगा.
अध्यक्ष महोदय - देखो भाई, सागर वाले आपस में न बात करें.
श्री करण सिंह वर्मा - माननीय अध्यक्ष महोदय, मैंने इनसे सीधा प्रश्न पूछा है.
अगर आप डिटेल में आएंगे तो मैं भी डिटेल में आ जाऊँगा.
श्री गोविन्द सिंह राजपूत - अध्यक्ष महोदय, आपकी ही सरकार में वेब जीआईएस लागू हुआ.
श्री करण सिंह वर्मा - अध्यक्ष महोदय, मेरा प्रश्न यह है कि एक नकल के लिए किसान जाता है, राजपूत जी तहसील में जाते हैं, कहते हैं कि मुझे खसरा, नकल की कॉपी चाहिए तो उसमें यदि आपके पांच खसरे नम्बर हैं तो क्या तहसीलदार लिखकर देगा ?
या आपकी वह बाहर की जो कम्पनी है, जो नकल वगैरह देती है, क्या लिखकर देगी ?
मैं यह प्रश्न पूछ रहा हूँ.
श्री गोविन्द सिंह राजपूत - अध्यक्ष महोदय, मैं आपको पूरा विस्तार से समझा रहा हूँ.
एक खाते के अगर 4 नम्बर होते हैं तो एक ही पृष्ठ में आ जाते हैं.
एक पृष्ठ का वेब जीआईएस में 30 रुपये निर्धारित किया गया है और जो उसके पीछे के पृष्ठ होते हैं, उसमें भी 30 रुपये के हिसाब से ही लिये जाते हैं.
लेकिन मैं माननीय सदस्य को बताना चाहता हूँ कि हमारी सरकार ने और हमने निर्णय लिया है कि आपकी बात जो संज्ञान में आई है, वह भी सही है और हमारी सरकार ने इस बात को महसूस किया है कि यह पैसा अधिक है, इसलिए पहले पेज के 30 रुपये और अन्य पेज के 15 रुपये लिये जाएंगे.
हमने यह निर्णय लिया है.
माननीय सदस्य आपकी जानकारी में अगर कुछ है तो मैं उसकी जांच करवा लूँगा.
श्री करण सिंह वर्मा - माननीय अध्यक्ष महोदय, मेरा आपसे विशेष निवेदन है कि मैंने माननीय मंत्री को नाम बताकर सदन में कहा है कि इन-इन लोगों से इतना पैसा लिया गया है, जिन लोगों ने पैसा लिया है, क्या उनके खिलाफ कार्यवाही करेंगे?
दूसरा, एक ही पेज में 4 खसरे नम्बर आ सकते हैं तो क्या चारों खसरों के नम्बर एक ही पेज में डालेंगे ?
इनके उत्तर मुझे दे दीजिये.
श्री गोविन्द सिंह राजपूत - अध्यक्ष महोदय, मैंने विस्तार से समझा दिया है.
अगर आपकी जानकारी में कहीं कुछ, जो आपने नाम लिये हैं, जहां से इस प्रकार की शिकायत आई है, मैं इसकी जांच करवा लूँगा.
श्री करण सिंह वर्मा - माननीय अध्यक्ष महोदय, मेरा मुख्य प्रश्न तो वही है.
अगर एक-एक आदमी के 20 खसरे नम्बर हैं, किसी किसान की अगर 5 जमीन होगी और 20 खसरे नम्बर हैं तो उनसे 600 रुपये ले रहे हैं, वह उत्तर दीजिये.
अध्यक्ष महोदय -- श्री वर्मा जी आप बैठ जायें, श्री संजय यादव जी आप बोलें.
श्री संजय यादव (बरगी) -- माननीय अध्यक्ष महोदय.
(व्यवधान) . . .
श्री करण सिंह वर्मा -- माननीय अध्यक्ष महोदय, मुझे उत्तर चाहिये.
क्या एक ही पन्ने में चार ही खसरे नंबर डाले जायेंगे ?
अध्यक्ष महोदय -- श्री वर्मा जी आपकी बात आ गई है, आपके उत्तर आ गये हैं, कृपया आप बैठ जायें.
श्री करण सिंह वर्मा -- माननीय अध्यक्ष महोदय, आपकी मेहरबानी हो तो मेरा उत्तर आ जाये.
मैंने एक उत्तर के लिये ही प्रश्न किया है.
अध्यक्ष महोदय -- श्री वर्मा जी मैंने ग्राह्य इसलिये किया है, मैं वह सूचना पढ़कर बता देता हूं कि मुझे सहयोग दीजिये, तीन प्रश्नों के अलावा कुछ नहीं.
श्री करण सिंह वर्मा -- माननीय अध्यक्ष महोदय, आपकी मेहरबानी हो जाये उत्तर आ जाये.
अध्यक्ष महोदय -- चलिये वर्मा जी के शरीर को देखते हुये एक प्रश्न और पूछ लीजिये (हंसी). . (एक माननीय सदस्य के अपने आसन पर खड़े होने पर) आपको तो आधा प्रश्न भी नहीं.
श्री करण सिंह वर्मा -- अध्यक्ष महोदय, आप शरीर के अलावा बाकी भी देख लीजिये.
मेरा उत्तर आ जाये.
श्री यशपाल सिंह सिसौदिया -- माननीय अध्यक्ष महोदय, शरीर के हिसाब से तो हमारा नंबर कभी आयेगा ही नहीं.
श्री गोविन्द सिंह राजपूत -- माननीय अध्यक्ष महोदय, मैं पहले कह चुका हूं कि इस व्यवस्था में थोड़ा सुधार किया जा रहा है और अब जो एक खसरे के बाद पीछे के पन्ने जो आयेंगे, हम उसमें पंद्रह रूपये करने जा रहे हैं, यह असुविधा खत्म हो जायेगी.
(2) भोपाल में भूमि पूजन के बाद भी विकास कार्य न होना.
श्री संजय यादव(बरगी) -- माननीय अध्यक्ष महोदय, मेरी ध्यानाकर्षण की सूचना का विषय इस प्रकार है कि
नगरीय विकास एवं आवास मंत्री(श्री जयवर्द्धन सिंह) -- माननीय अध्यक्ष महोदय,
श्री संजय यादव -- माननीय मंत्री मेरा आपसे यह प्रश्न उठता है कि स्वाभाविक रूप से भारतीय जनता पार्टी की विकास यात्रा के पूर्व इन लोगों की तो आदत रही है कि (XXX) था तो इनके स्वाभाव में था.
अध्यक्ष महोदय -- आप प्रश्न करिये, मुझे जल्दी है, मुझे अन्य विषय भी लेना हैं.
श्री संजय यादव -- माननीय अध्यक्ष महोदय, सबसे ज्यादा (XXX) तो नरेला में हुआ है.
श्री गोपाल भार्गव -- माननीय अध्यक्ष महोदय, यह आपत्तिजनक है इसलिये इसको विलोपित किया जाये.
अध्यक्ष महोदय -- इसको विलोपित किया जाये.
मैंने इसको विलोपित कर दिया है.
श्री संजय यादव -- मैं वही (XXX) बोल रहा हूं.
अध्यक्ष महोदय -- संजय जी बहुत जल्दी प्रश्न करिये, मुझे दूसरे विषय लेना हैं.
श्री संजय यादव -- माननीय अध्यक्ष महोदय, बैरागढ़ में महापौर ने प्रस्तावित पगड़ी रस्म हॉल के लिये भूमि पूजन किया था, इन्होंने न टेंडर खुलने का और न ही वर्क आर्डर जारी होने का इंतजार किया, पहले चरण में पचास लाख जारी करना था, दूसरे चरण में डेढ़ करोड़ की घोषणा करना थी, लेकिन अब तक काम शुरू नहीं हुआ है क्योंकि भूमि पूजन (XXX) था.
मेरा आपसे निवेदन है कि स्वाभाविक रूप से इन्होंने 156 (XXX) भूमिपूजन किये, तो स्वाभाविक रूप से नारियल भी आया होगा, मिठाई भी आई होगी, टेंट भी लगा होगा, सब काम हुये होंगे, वह 114 अगर (XXX) भूमि पूजन इन्होंने किये हैं तो 114 जो (XXX) भूमि पूजन हैं उसमें टेंट का खर्चा, माला, धैला, नारियल का खर्चा, वह खर्चा अगर सम्मिलित करो तो उसकी राशि कितनी होती है, क्योंकि भूमि पूजन (XXX) थे, उस राशि की भी जांच होना चाहिये, जैसे नाम विश्वास है और काम विश्वासघात का, क्योंकि जिस गुरू का चेला है, उस गुरू की भी वैसी ही आदत है.
इसलिये मेरा आपसे निवेदन है कि 156 जो (XXX) भूमि पूजन हुये थे उस (XXX) भूमि पूजन में जो राशि खर्च हुई थी उसकी भी जांच होना चाहिये.
उसकी भी जांच कराने का कष्ट करें.
श्री शैलेन्द्र जैन-- माननीय अध्यक्ष महोदय, ये क्या भाषा शैली है . . (व्यवधान). . . यह संवैधानिक नहीं है.
अध्यक्ष महोदय-- नेता प्रतिपक्ष खड़े हैं, सब लोग बैठ जाइये.
नेता प्रतिपक्ष (श्री गोपाल भार्गव)-- अध्यक्ष महोदय, यादव जी सीधा प्वाइंटेड प्रश्न पूछ लें, अब ये नारियल जेब में रखकर जा रहे थे, फिर विश्वास जी, अविश्वास.
मैं समझता हूं यह रिलीवेंट नहीं होता, कोई मतलब नहीं है.
अध्यक्ष महोदय-- मैं पहले ही मना कर चुका हूं उनको.
अब अगर प्वाइंटेड प्रश्न नहीं होंगे, मैं आगे बढ़ जाऊंगा.
श्री रामेश्वर शर्मा-- माननीय अध्यक्ष महोदय. . . . . (व्यवधान). . .
अध्यक्ष महोदय-- रामेश्वर जी मुझे खुद अच्छा नहीं लग रहा, मैं बोल रहा हूं आप प्वाइंटेड प्रश्न करिये.
नगरीय विकास एवं आवास मंत्री (श्री जयवर्द्धन सिंह)-- माननीय अध्यक्ष महोदय, जो विधायक जी ने आपत्ति उठाई है, जैसा मैंने पहले कहा कि नगर निगम भोपाल के पास ऐसे कोई अतिरिक्त भूमि पूजन की जानकारी नहीं है, लेकिन जो इन्होंने उदाहरण दिया कि एक भवन का भूमि पूजन हुआ था, लेकिन न तो वर्क आर्डर जारी हुआ, न टेंडर हुआ तो अगर ऐसी कोई प्रक्रिया हो रही है तो यह गलत है.
मैं माननीय विधायक जी से निवेदन करता हूं कि जो इनके पास पूरी सूची है कि ऐसे जो 156 भूमि पूजन हुये हैं, जिनका यह उल्लेख कर रहे हैं, मुझे पूरी जानकारी दे दें, मैं पूरी कार्यवाही कराऊंगा.
अध्यक्ष महोदय-- चलिये धन्यवाद, संजय जी.
अल्पसंख्यक कल्याण मंत्री (श्री आरिफ अकील)-- माननीय अध्यक्ष महोदय, इसमें आपकी व्यवस्था की आवश्यकता है.
इतने सारे भूमि पूजन हुये हैं और काम शुरू नहीं हुआ, इसकी भी आप एक बड़ी समिति बनाकर जांच करा दीजिये.
अध्यक्ष महोदय-- मंत्री जी ने बोल दिया.
श्री आरिफ अकील-- उन्होंने बोला है, लेकिन जांच कराने का कहा है.
अध्यक्ष महोदय-- मंत्री जी ने स्वयं संज्ञान में ले लिया है और मुझे विश्वास है जो मंत्री जी कहेंगे वह हो जायेगा.
श्री आरिफ अकील-- उसके बाद आपके संज्ञान में नहीं आयेगा, आपका आदेश लागू नहीं होगा.
अध्यक्ष महोदय-- मुझे मंत्री पर विश्वास है कि जो वह बोल रहे हैं, वह हो जायेगा.
श्री आरिफ अकील-- वह तो है, धन्यवाद, लेकिन हमें विश्वास है कि आप सच्चाई निकलवाने में मदद करोगे, हम इसलिये आपसे कह रहे हैं.
अध्यक्ष महोदय-- मैं मदद कर रहा हूं न.
श्री आरिफ अकील-- क्या हुआ मदद.
अध्यक्ष महोदय-- मुझे भरोसा है वह जो बोल रहे हैं वह होगा.
श्री आरिफ अकील-- वह बोल रहे हैं वह होगा, लेकिन हमें आप पर भरोसा है, आप चाहोगे तो जांच हो जायेगी, नहीं चाहोगे तो नहीं होगी.
अध्यक्ष महोदय-- चलिये.
डॉ मोहन यादव जी, आप बोलते थे मौका नहीं देते, मैंने मौका दिया.
डॉ. मोहन यादव (उज्जैन दक्षिण)-- बहुत-बहुत आभारी.
माननीय अध्यक्ष महोदय, आपका प्रेम बना रहे.
माननीय अध्यक्ष महोदय,
(3) उज्जैन की विनोद मिल के श्रमिकों को बकाया राशि न मिलना.
श्रम मंत्री, (श्री महेन्द्र सिंह सिसोदिया)-- माननीय अध्यक्ष महोदय,
माननीय अध्यक्ष जी, यह सही है कि सम्मानीय सुप्रीम कोर्ट ने वर्ष 2019 में एक आदेश पारित किया है जिसमें उन्होंने मध्यप्रदेश शासन थ्रू कलेक्टर को पार्टी बनाया है.
मेरा विभाग इससे सीधा जुड़ा हुआ नहीं है फिर भी माननीय सदस्य ने जो बात पूछी है मैं उनके संज्ञान में लाना चाहता हूं कि जिस दिन सुप्रीम कोर्ट का निर्णय आदेश आया उसी दिन कलेक्टर ने जो लिक्यूडेटर होता है उन्होंने उससे छीनकर अपने पजेशन में कलेक्टर ने उस जमीन को ले लिया है.
साथ ही उस पर जल्दी से जल्दी कार्यवाही की जायेगी कि श्रमिकों को उस भूमि के माध्यम से उसका पैसा उनको भुगतान किया जाये.
इसके लिये राजस्व विभाग और नगरीय प्रशासन विभाग की कार्यवाही जारी है और अतिशीघ्र ही, क्योंकि सर्वोच्च न्यायालय ने 2 साल का इसमें टाईम दिया है.
2 साल के भीतर उनको भुगतान करना है.
हमारी सरकार श्रमिकों के लिये कटिबद्ध है.
उनका भुगतान निश्चित रूप से किया जायेगा.
डॉ. मोहन यादव - माननीय अध्यक्ष महोदय - माननीय मंत्री जी ने जो जवाब दिया है उसी में उसका उत्तर आ गया है.
मूलत: 4300 से ज्यादा श्रमिक लगभग 25 सालों से उम्मीद में बैठें हैं कि हमको हमारा पैसा मिलेगा लेकिन एक विभाग से दूसरे विभाग दूसरे विभाग से तीसरे विभाग, ये फुटबाल बनाया जा रहा है.
मूलत: उद्योग विभाग का मामला था फिर श्रम में आ गया.
जमीन तो नगर निगम ने राजस्व वालों के माध्यम से ले ली, न नगर निगम पैसा दे रहा, न राजस्व विभाग दे रहा, न श्रम विभाग दे रहा और उसमें भी आठ महीने हो गये.
2 हजार से ज्यादा लोग काल के गाल में समा गये जो उम्मीद में 2 हजार लोग बैठे हैं वह चाह रहे हैं कि पैसा मिल जाये.
एक और जानकारी अध्यक्ष महोदय, देना चाहूंगा कि इतना सरल मामला है कि जमीन 400 करोड़ की है, मात्र 80 करोड़ बकाया देना है लेकिन वह पैसा नहीं दिलवा पा रहे हैं तो यह टालने से बहुत अन्याय होगा.
श्री महेन्द्र सिंह सिसौदिया - अध्यक्ष महोदय, माननीय सदस्य जी को इस बात का ध्यान रखना होगा और यह भी समझना पड़ेगा कि मामला सर्वोच्च न्यायालय के निर्देश अनुसार ही चल रहा है.
वर्ष 1996 में 4117 श्रमिकों को 10 करोड़ रुपये दिया जा चुका है शेष राशि जो माननीय सर्वोच्च न्यायालय ने जो प्रोसीजर एडाप्ट किया है थ्रू कलेक्टर, उसके माध्यम से ही श्रमिकों को भुगतान किया जायेगा और दो वर्ष का जो समय दिया है उसके अन्दर उन लोगों का निश्चित रूप से भुगतान होगा.
डॉ. मोहन यादव - माननीय अध्यक्ष महोदय, माननीय मंत्री जी ने जो कहा कि 1996 पैसा दिया था.
आज 2019 चल रहा है और उनका अपना बकाया पैसा है.
हम किसी से नहीं ले रहे हैं.
उनका अपना मेहनत का पैसा, पेंशन,ग्रेच्युटी, किसी को 25 साल तक नहीं मिले तो हम कल्पना कर सकते हैं कि कैसे कष्ट की बात है.
मैं जानकारी देना चाहूंगा कि पास की हीरा मिल के 7 हजार अधिकारी,कर्मचारी थे. .
अध्यक्ष महोदय - यह विषय सर्वोच्च न्यायालय में लंबित है ?
डॉ. मोहन यादव - माननीय अध्यक्ष महोदय, नहीं, समाप्त हो गया.
8 महीने हो गये.
मैं इसीलिये कह रहा हूं कि 2 साल की टाईम लिमिट थी.
वह खत्म होने के बाद चालू करेंगे क्या ?
आज भी आक्शन करने जायेंगे तो एक-डेढ़ महीने, आप भी जानते हैं कि समय लगेगा.
श्री महेन्द्र सिंह सिसौदिया - अध्यक्ष महोदय, ये प्रकरण 1991 से लेकर 2019 तक सबज्यूडिश रहा और सबज्यूडिश होने के कारण इसके भुगतान पर निर्णय नहीं हो पाया.
अब माननीय सर्वोच्च न्यायालय ने जो आदेश दिया है उसके पालन में राजस्व विभाग और नगरीय प्रशासन विभाग जिन्होंने उस जमीन को पजेशन में ले लिया है.
उसके माध्यम से जल्दी से जल्दी श्रमिकों का भुगतान किया जायेगा.
डॉ. मोहन यादव - माननीय अध्यक्ष महोदय, मैं आपसे निवेदन कर रहा हूं कि मेरा प्रश्न इतना सा है कि पैसा विभागों के चक्कर में श्रमिकों तक नहीं पहुंच पा रहा है.
अध्यक्ष महोदय - बैठिये.
माननीय मंत्री जी, हम इसमें महीना, दो महीना कुछ तय कर पाएंगे ?
श्री महेन्द्र सिंह सिसौदिया - अध्यक्ष महोदय, श्रम विभाग का विचार इसमें नहीं आता है.
यह राजस्व विभाग और नगरीय प्रशासन विभाग देख रहे हैं.
अध्यक्ष महोदय - दोनों मंत्रालय के बीच में है.
श्री महेन्द्र सिंह सिसौदिया - अध्यक्ष महोदय, मैं दोनों मंत्रालयों से बात करके अग्रिम से अग्रिम भुगतान कराने की कार्यवाही करूंगा.
अध्यक्ष महोदय - नहीं समय-सीमा निर्धारित करिये.
श्री महेन्द्र सिंह सिसौदिया - माननीय सर्वोच्च न्यायालय ने हमें 2 साल का टाईम दिया है उससे पहले ही हम कराने का प्रयास करेंगे.
डॉ. मोहन यादव - माननीय अध्यक्ष महोदय, लगभग 8 महीने हमारे हो गये, अब ये दो साल तक विभागों में तालमेल ही नहीं हुआ.
दो साल के बाद लगता है कि हम उस पर कंटेन लगाने जायेंगे.
आपने बहुत अच्छा कहा कि चार महीने, छह महीने, भले आठ महीने बोलें तो सही समय तो दें कि हम इतने महीने में कंपलीट कर लेंगे, कोई समय-सीमा तो होनी चाहिये ?
श्री महेन्द्र सिंह सिसौदिया - नगरीय प्रशासन विभाग ने उस जमीन को एक्वायर कर लिया है स्मार्ट सिटी के लिये और उनकी कार्यवाही जारी है कि किस तरीके से उस जमीन से पैसा निकालकर सबसे पहले उन श्रमिकों का भुगतान किया जाये.
माननीय नगरीय प्रशासन मंत्री जी भी मौजूद हैं.
हम मिलकर उस पर निश्चित रूप से कोई न कोई कार्यवाही जल्दी कराएंगे.
डॉ. मोहन यादव - माननीय अध्यक्ष महोदय, समय-सीमा बता दें भले आठ महीने, साल भर बता दो.
नगरीय प्रशासन मंत्री( श्री जयवर्द्धन सिह ) - माननीय अध्यक्ष महोदय, अगर इसमें कोई ऐसा विषय है जो मेरे विभाग से संबंधित है तो माननीय विधायक जी जानकारी मुझे दे दें मैं कार्यवाही करवा दूंगा.
डॉ. मोहन यादव - माननीय अध्यक्ष महोदय,
अध्यक्ष महोदय - देखिये, आपको मंत्री जी सपोर्ट कर रहे हैं.
डॉ. मोहन यादव - मैं सहमत हूं अध्यक्ष महोदय.
अध्यक्ष महोदय - 8 महीने हो चुके हैं, ऐसी क्या विवशता है कि 2 विभाग जो एक ही मंत्रालय में बैठते हैं क्यों बैठक नहीं कर पा रहे हैं?
मेरा आपसे अनुरोध है कि आज यह प्रश्नकाल समाप्त होने के बाद जो तारीख तय करें और कितने समय में निर्णय ले लेंगे, कृपया मेरे कार्यालय में सूचित कर दें.
श्री महेन्द्र सिंह सिसोदिया - अध्यक्ष महोदय, बिल्कुल.
डॉ. मोहन यादव - अध्यक्ष महोदय, बहुत बहुत धन्यवाद.
बाबा महाकाल, आप पर, हम पर सब पर कृपा करेंगे, गरीबों का भला हो जाएगा.
श्री पारस चन्द्र जैन (उज्जैन-उत्तर) - अध्यक्ष महोदय, आपने व्यवस्था तो बहुत अच्छी दी है, लेकिन सर्वोच्च न्यायालय में 2 साल का कहा है और आपने बैठक के लिए उनको कहा है.
मैं चाहता हूं और आज ही आपने समय दिया है 2-4 दिन में बैठक हो जाय तो उन मजदूरों को पैसा मिल जाएगा तो जिसका लाभ उनको मिलेगा.
दूसरा, जो मजदूर वहां पर निवास कर रहे हैं क्या उनके लिए एल. आई. जी. आवास बनाने की योजना भी बनाएंगे कि उनको ये आवास मिल सकें?
यह मैं माननीय मंत्री जी से पूछना चाहता हूं.
श्री महेन्द्र सिंह सिसोदिया - अध्यक्ष महोदय, आपने जो आदेश दिया है, उसके परिपालन में निश्चित रूप से हम दोनों मंत्री बैठकर और दोनों सदस्यों को भी बैठाकर उस पर कोई न कोई रास्ता निकालेंगे.
श्री रमेश मेन्दोला (इन्दौर-2) - अध्यक्ष महोदय, इसी से संबंधित इंदौर की हुकुमचन्द मिल का मामला है, इस पर मैंने प्रश्न लगाया है.
अध्यक्ष महोदय - इससे यह उद्भूत नहीं होता है.
मैं परमिट नहीं करूंगा.
जिस विषय पर चर्चा है, उस दायरे में आप बोलेंगे, मैं परमिट करूंगा.
उससे अलग विषय है तो मैं इस पर परमिट नहीं करूंगा.
श्री रमेश मेन्दोला - अध्यक्ष महोदय, मेरा इसमें प्रश्न लगा हुआ था.
आपका संरक्षण चाहिए.
अध्यक्ष महोदय - मैंने 4 ध्यानाकर्षण लेने के समय आप लोगों से अनुरोध कर लिया था, मूल प्रश्नकर्ता को मैं 3 प्रश्न करने की अनुमति दूंगा.
इस प्रश्न में 2 माननीय सदस्य थे, माननीय डॉ. मोहन यादव जी ने 4 प्रश्न किये, माननीय श्री पारस चन्द्र जैन साहब ने एक प्रश्न किया.
अब इस दायरे के बाहर मैं नहीं जाऊंगा.
नेता प्रतिपक्ष (श्री गोपाल भार्गव) - अध्यक्ष महोदय, श्री रमेश मेन्दोला जी तो बहुत कम प्रश्न करते हैं.
श्री रमेश मेन्दोला - मेरा प्रश्न लगा था लेकिन वह चर्चा में नहीं आया.
अध्यक्ष महोदय - नेता प्रतिपक्ष जी उसकी बात नहीं है दायरे के बाहर का पूछ रहे हैं, चद्दर यहां तक है अब पैर कहां तक निकालोगे?
श्री रमेश मेन्दोला 
६४. ओडिशा विद्युत वितरण में पाए गए असंगतियों को दीर्घकालिक ढंग से ठीक्‌ कर के बिजली उत्पादन केन्द्रों से लोड़् केन्द्रों तक बिना रुकावट विद्युत मुहैया निश्चित करने के लिए ओडिशा ऊर्जा वितरण नगम विद्युत की वितरण लाइन्‌ और ग्रिड़् उप-स्टेशनों की क्षमता वृद्धि, उन्नतिकरण एवं आधुनिकीकरण के कामों को हाथों में लिए हैं ।
इससे रिकॉर्ड ९९.९८ प्रतिशत उपलबद्धि हासिल करने के सहित कुल वितरण से होने वाली हानि को ३.५८ प्रतिशत से घटाकर ३.४० प्रतिशत किया गया है ।
पुनः ४३७ प्राथमिक उप-स्टेशन निर्माणाधीन अवस्था में हैं ।
विद्युत परिवहन व्यवस्था के सुदृढ़ीकरण के साथ साथ यह ३३/११ के.वी. वाले उप-स्टेशन चालू हो जाने पर हम राज्य के सभी बिजली उपभोक्ताओं को बेहतर निरंतर बिजली प्रदान करने में सक्षम होंगे ।
६५. कटक एवं भुवनेश्वर में बिजली वितरण व्यवस्था को सुदृढ़ करने के लिए स्क्रिप्स (स्टेट्‌ क्यापीटाल्‌ रिजन इम्पप्रूवमेन्ट आफ पावार सिस्टम) योजना के माध्यम से दो चरणों में एचटी एवं ईएचटी भूमिगत केबल के माध्यम से बिजली की प्रबंध किए जा रहें हैं ।
पहला चरण का कार्य २०१६-२० तक पूरा करने का लक्ष्य है ।
६६. मेरी सरकार ग्रामीण छात्र-छात्राओंको गुणवत्तापूर्ण अंग्रेजी माध्यम की शिक्षा प्रदान करने के लिए प्रत्येक मंडल में एक ओडिशा आदर्श विद्यालय स्थापित करने को इच्छुक है ।  
अब तक, २१ जिलों में १६० ओडिशा आदर्श विद्यालय खोले गए हैं और इन विद्यालयों में ४०,४०९ बच्चे गुणवत्तापूर्ण शिक्षा प्राप्त कर रहे हैं ।
बीच में विद्यालय छोड़ने वाले बच्चों को पुनः विद्यालय लाने के लिए उत्साहित करने और इस तरह के बच्चे जो विद्यालय छोड़ रहें हैं अथवा अनुष्ठानिक शिक्षा लाभ से वंचित हो गायें हैं, उनको माध्यमिक स्तर तक उत्तीर्ण कराने में सक्षम करने के लिए तथा उनको रोजी रोटी के लिए मौका देने के लिए ओडिशा के ३० जिलों के ३४४ केंद्रों में राज्य मुक्त शिक्षा प्रतिष्ठान (स्टेट इंस्टीट्यूट ऑफ ओपन स्कूलिंग) आरंभ किये गायें हैं ।
इनमें अब तक ४९,१६५ बच्चों का दाखला हो चुका है और २८,६८७ बच्चों को मैट्रिक पास का प्रमाणपत्र दिया जा चुका है ।
६७. वर्ष २०१७-१८ में मेरी सरकार ने ९वी कक्षा के ५,६७,४२३ बच्चों को १४७.५३ करोड़ रुपये की लागत से साइकिल उपलब्ध करायी तथा पहली कक्षा से लेकर ८वी कक्षा तक पढ़ने वाले ४४,०४,५४१ बच्चों को मुफ़्त विद्यालय की पोशाक उपलब्ध कराई है ।
विद्यालयों में उपस्थान बढ़ाने, पढ़ना जारी रखने और बच्चों को पढ़ने की अभ्यास के प्रति प्रोत्साहित करने के उद्देश्य से, पहले कक्षा से ३वी कक्षा तक के छात्र-छात्राओंको शैक्षिक सामग्रीओं का बक्सा प्रदान किए जा रहा है । 
६८. वर्ष २०१८-१९ में, बच्चों को ओडिआ भाषा अध्ययन के प्रति प्रोत्साहित करने के लक्ष्य से दस्वी कक्षा में ओडिआ बिषय में सर्वाधिक अंक प्राप्त प्रत्येक मण्डल से १०,  प्रत्येक अधिसूचित क्षेत्र परिषद से ५, प्रत्येक नगर पालिका क्षेत्र से १० तथा महानगर निगम से २० सफल छात्र-छात्राओं को एक बार ५००० रुपये की ओडिआ भाषा छात्रवृत्ति देने का स्थिर किया गया है । 
उसी तरह, प्रत्येक मण्डल और महानगर निगम से १०० छात्रों, नगर परिषदों से ५० छात्र-छात्राओं और अधिसूचित क्षेत्रीय परिषदों से २० दस्वी कक्षा के परीक्षा में सर्वाधिक अधिक अंक प्राप्त ४०,००० सफल छात्र-छात्राओं को एक बार ५००० रुपये का मुख्यमंती मेधावृत्ति दिए जाएंगे ।
६९. ओडिशा को देश के एक प्रमुख ज्ञान केंद्र के रूप में विकसित करने के साथ साथ, मेरी सरकार ने गुणवत्तापूर्ण शिक्षा को बढ़ावा देने के लिए ओडिशा विश्वविद्यालय विधेयक और ओडिशा राज्य उच्च शिक्षा परिषद की स्थापना करके प्रमुख प्रशासनिक और शैक्षिक सुधारों को हाथों में लिएं हैं ।
सभी वर्गों के छात्र-छात्राओं विशेषकर कठिनाई में जी रहे छात्र-छात्राओंको गुणवत्तापूर्ण उच्च शिक्षा प्रदान का मोका देने के लिए ओडिशा उच्च शिक्षा कार्यक्रम शुरू किया गया है ।
निम्न स्नातक +२ स्तर पर विकल्प आधारित क्रेडिट व्यवस्था शुरू होने से राज्य के दूरदराज और आदिवासी क्षेत्रों में स्थित महाविद्यालयों के छात्र-छात्राओं को ट्यूटोरियल की सहायता प्रदान की जाएगी ।
७०. छात्र-छात्राओं के लचीले कौशल में वृद्धि के लिए, मेरी सरकार ने सरकारी और निजी महाविद्यालयों में १०८ 'भाषा-तथा-संचार प्रयोगशालाएँ' स्थापित कीएं हैं ।
"बीजू युवा सशक्तिकरण योजना" के तहत +२ परीक्षा में उत्तीर्ण हुए गरीब तथा मेधावी छात्र-छात्राओंको ७०,००० से ज्यादा लैपटॉप प्रदान किए गए हैं ।
मेरी सरकार ने ओडिशा राज्य युवा नीति - २०१३ के अनुसार, महाविद्यालय के छत्राओं के लिए तरह तरह के आत्मरक्षा कार्यक्रम शुरू किए हैं ।
७१. मेरी सरकार ने उच्च शिक्षण संस्थानों में ओडिआ भाषा के प्रसार और संरक्षण के लिए ठोस कदम उठाए हैं ।
उदाहरण के लिए, ओडिआ में स्नातक और स्नातकोत्तर अध्ययन के लिए वेतन की माफी, ओडिआ में व्यासकवी फकीर मोहन छात्रवृत्ति, ओडिआ भाषा और साहित्य के क्षेत्र में यूजीसी शैली के अनुसार गवेषणा, महाविद्यालयों और विश्वविद्यालयों में ओडिआ भाषा और साहित्य के उपर नियमित कार्यशालाएं और उसी का निष्कर्ष प्रकाशन और पीएचडी सीटों में वृद्धि । 
उच्च शिक्षा विभाग के राज्य एनएसएस सेल को सामाजिक सेवाओं के क्षेत्र में उत्कृष्ट प्रदर्शन के लिए वर्ष २०१६-१७ के लिए ३ मर्यादायनक पुरस्कार प्राप्त हुए हैं ।
७२. मेरी सरकार वर्तमान राज्य में तेजी से हो रहे औद्योगीकरण के दृष्टिकोण से रोजगार के अवसर पैदा करने के लिए तकनीकी शिक्षा और कार्यक्षमता प्रशिक्षण क्षेत्र के विकास और विस्तार को प्राथमिकता दे रही है ।
डिप्लोमा और आईटीआई छात्र-छात्राओंको नयुक्ति प्रदान करने के लिए एक केन्द्रीय नियुक्ति सेल की स्थापना की गई है।
विभिन्न छात्र कल्याण योजना जैसे भवन और अन्य निर्माण श्रमिकों के बच्चों के लिए वर्द्धित दर से वृत्ती, सरकारी आईटीआई में छात्राओं की संख्या बढ़ाने के लिए 'सुदक्षा', अनुसूचित जनजाति और अनुसूचित जाति के छात्र-छात्राओं के लिए ट्यूशन वेतन की छूट, स्वतंत्र शिल्प तालिम अनुष्ठानों में भिन्नक्षम छात्र-छात्राओंके लिए मुफ्त प्रशिक्षण प्रदान कर के उपेक्षित वर्गों के छात्र-छात्राओंको शामिल करने का उद्यम किया जा रहा है ।
७३. वर्ष २०१६ से ओडिशा दक्षता मिशन के तहत ओडिशा दक्षता विकास प्राधिकरण का गठन किया गया है ।
यह प्राधिकरण स्कील्ड-इन-ओडिशा को वास्तविकता बनाने के लिए दक्षता विकास नीतियों और कार्यक्रमों की सलाह, समन्वय और पर्यवेक्षण करता है ।
मेरी सरकार ने मुख्यमंत्री नियुक्ति सृष्टि योजना के माध्यम से विभिन्न विभागों के दक्षता विकास कार्यक्रमों को सम्मिलित करके दक्षता विकास उपक्रम की सुरुवात कर रही है ।
इस में प्रत्येक ग्राम पंचायत से १५० युवाओं को प्रशिक्षित कर के रोजगार के अवसर दिये जायेंगे ।
अगले ५ वर्षों के भीतर १० लाख १० हजार युवाओं को प्रशिक्षण देने का लक्ष्य धार्य किया गया है ।
७४. सूक्ष्म, लघु और मध्यम उद्योगों के प्रगति में तेजी लाने के लिए, मेरी सरकार ने स्टार्टअप्‌ ओडिशा उद्यम का आरंभ करने के सहित स्टार्टअप्‌ ओडिशा नीति और स्टार्टअप्‌ ओडिशा पोर्टल का शुभारंभ किए हैं ।
इस उद्यम के तहत १६२ स्टार्टअप्‌ पंजीकृत किए गए हैं और उनमें से २३ को इस नीति के तहत सहायता प्रदान किये गायें हैं ।
इसके अलावा, ५ पंजीकृत और २४ अन्य इनक्यूबेटर इस उद्यम के तहत काम कर रहे हैं ।
सूक्ष्म, लघु एवं मध्यम उद्योगी सामना कर रहे समस्याओं का मौके पर ही समाधान करने के लिए मेरी सरकार ने जिला स्तर पर 'उदर्योग समाधान शिविर' प्रारंभ किए हैं ।
७५. मेरी सरकार ने राज्य में इनोवेसन्‌-कम्-इनक्यूवेसन्‌ केंद्र की स्थापना करने के लिए नेसनल इंस्टीट्यूट्‌ ऑफ टेक्नोलॉजी, राऊरकेला, ब्रह्मपुर विश्वविद्यालय, आईआईटी, भुवनेश्वर और वीर सुरेन्द्र साई तकनीकी विश्वविद्यालय के साथ साझेदारी की है ।
फेसबुक्‌ के साथ एक नई साझेदारी में ३,३०० सूक्ष्म उद्योगी और स्वयं सहायक दल के सदस्याओं को 'सी मिन्स्‌ बिजनेस्' और 'बूस्ट्‌ योर बिजनेस्‌' के कार्यक्रम में डिजिटल मार्केटिंग का प्रशिक्षण प्रदान किया गया है ।
७६. वर्ष २०१५-१६ में राज्य का निर्यात कारोबार १९,०८२ करोड़ रुपये था जब की २०१६-१७ में यह दोगुना से अधिक वृद्धि हो के ४०,८७० करोड़ रुपये हो गया है ।
इसलिए, ओडिशा ने भारत के अन्य सभी राज्यों की तुलना में ११४ प्रतिशत की उच्चतम विकास दर हासिल की है ।
वर्ष २०१६-१७ में निर्यात वृद्धि हासिल करने के कारण भारत सरकार ने ओडिशा को 'चैंपियन राज्य' के रूप में मान्यता दी है ।
७७. पिछले कुछ वर्षों में हमारे राज्य ने औद्योगिक विकास के क्षेत्र में तेजी से प्रगति हासिल की है ।
इसने भारत में इज्‌ ऑफ्‌ डूइंग विजनेस्‌ क्षेत्र में एक प्रमुख भूमिका निभाई है ।
जीवंत उत्पादन पूँजी बनाने के मामले में ओडिशा ने देश के तीन प्रमुख राज्यों में से एक होने का गौरव हासिल किया है ।
औद्योगिक परियोजनाओं के अमल में हमारा राज्य सारे भारतवर्ष में प्रथम स्थान पर है ।
७८. शिल्प अनुकूल नीति गठन की अंतर्भुक्ति के लिए नियामक प्रस्तुति, नए आविष्कारों के लिए प्रोत्साहन एवं टिकाऊ उद्योग के विकास के दिशा में मेरी सरकार ने बहुत सारे औद्योगिक विकास की दिशा में महत्वपूर्ण कदम उठाए हैं । 
मेरी सरकार द्वारा औद्योगिक नीति-२०१५, सूक्ष्म, लघु और मध्यम औद्योगिक नीति-२०१६, स्टार्टअप्‌ नीति-२०१६ और कई क्षेत्र विशिष्ट नीतियों के कार्यान्वयन ने निवेशकों और उद्योगीयों को आकर्षित किया है ।
७९. पूँजी निवेश परिचलना में सूचना और प्रौद्योगिकी के अनुप्रयोग में ओडिशा एक अग्रणी राज्य है, जिसने राज्य में विभिन्न उद्योगों की स्थापना और परिचालन को आसान किया है ।
उद्योग निवेशकारीओं के लिए अब गो स्विफ्ट्‌ (गवर्नमेंट ऑफ ओडिशा सिंगल विन्‌डो इन्वेस्टर फ्यासीलीटेसन्‌ एण्ड ट्राकिंग) पोर्टल सुरू किया गया है । 
यह क्रांतिकारी अनूठी पहल पूँजी निवेशकों को एक परियोजना की शुरुआत से अंत तक पूरी निवेश प्रक्रिया को निर्धारित समयसीमा के अंदर निर्बाध, कागज रहित तरीके से पूरा करने के लिए आवश्यक सभी सेवाएँ और सहायताएं प्रदान करेगी ।
८०. मेरी सरकार ने राज्य में औद्योगिक विकास, २.५ लाख करोड़ के निवेश और ६ विशिष्ट क्षेत्रों में ३० लाख रोजगार के अवसर पैदा करने के उद्देश्य से 'विज़न 2025' दस्तावेज़ तैयार किए हैं ।
इस लक्ष्य की प्राप्ति के लिए साल २०१८ नवंबर में मेरी सरकार अपने प्रमुख कार्यक्रम 'मेक्‌ इन्‌ ओडिशा' का अगला संस्करण शुरू करेगी ।
यह पूँजी निवेशकों का एक और सम्मेलन करने के जगह राज्य में पूँजी निवेश, औद्योगिक विकास और भविष्य की कार्रवाई से जुड़े विश्वस्तरीय विचारों के आदान-प्रदान का अवसर पैदा करेगा ।
विश्व दरवार में हमारे पूँजी निवेश के अवसरों के अलावा हमें दुनिया भर के प्रतिनिधियों के सामने अपनी संस्कृति और विरासत को उपस्थापित करने का अवसर भी मिलेगा ।
८१. सार्वजनिक क्षेत्र के उद्योग अर्थनीति में प्रत्यक्ष या परोक्ष रूप से भाग लेने के हेतु बहुत सामर्थ्य जुटाकर सरकार को उसके वांछित सामाजिक और अरथनैतिक लक्ष्यों को प्राप्त करने के दिशा में सहायक होते हैं । 
मेरी सरकार ने राज्य के सार्वजनिक क्षेत्र के उद्योगों के विकास के लिए अतीत में कई कदम उठाए हुए हैं ।
मेरी सरकार ने राज्य के साधारण क्षेत्रों के वरिष्ठ अधिकारियों के दक्षता में सुधार कर के उन के प्रबंधकीय दक्षता और कार्यदक्षता में वृद्धि कर रही हैं ।
इसके अलावा, विभिन्न सार्वजनिक क्षेत्र के उद्योगों के सहज और फलदायी परिचलना के लिए वर्त्तमान रिक्त अनुमोदित पदवीयों को भरने के लिए कदम उठाए गए हैं । 
८२. मेरी सरकार ने बिज्ञान से जुड़े शिक्षा, गवेषणा और संचार-व्यवस्था को लोकप्रिय करने का लक्ष्य ले के राज्य में नए योजनाएं तैयार किए हैं ।   
मेरी सरकार ने राज्यके सभी जिलों में विज्ञान केन्द्र एवं विज्ञान पार्क खोलने का निर्णय लिए हैं ।
मेरी सरकार ने रायगढ़ा, बारीपदा और गोपालपुर में ३ तारामंडल स्थापित करने का निर्णय लिए हैं ।
८३. मेरी सरकार ने राज्य में दूरसंचार सेवाओं की सहज उपलब्धि और परिचालन अनुकूल वातावरण बनाने के लिए 'ओडिशा मोबाइल टावर्स, अप्टीकाल फाइबर केबल एण्ड रिलेटेड टेलिकम्‌ इन्फ्रास्ट्रक्चर्‌ नीति २०१७'  तैयार किए हैं । 
सामाजिक गण माध्यम से प्राप्त सार्वजनिक शिकायतों के तुरंत निवारण के लिए एक समर्पित सामाजिक गण माध्यम सेल की स्थापना की गई है ।
८४. राज्य में आधार पंजीकरण के लिए नोडल विभाग के रूप में इलेक्ट्रॉनिक्स, सूचना प्रौद्योगिकी विभाग ने ४१४.०७ लाख नागरिकों का आधार पंजीकृत किया है, जो पंजीकृत होने वाली कुल ४४९.४१ लाख जनसंख्या का ९४.५० प्रतिशत है ।
८५. संख्याधिक आर्थिक संस्कार वाले कदम के द्वारा राज्य के अत्यावश्यक आर्थिक चित्र में दृश्यमान बदलाव लाए हैं और राज्य की आर्थिक स्थिति में उल्लेखनीय प्रगति हुई है ।
ऋणभार को एक टिकाऊ स्तर पर लाने में मेरी सरकार के प्रयास उल्लेखनीय हैं ।
दूरदर्शी ऋणस्तर के कारण विकास प्रक्रिया में तेजी लाने के लिए ऋण व्यवहार करने के बीच अधिक पूँजी निवेश का अवसर हमारे राज्य को मिला है ।
आठ वर्षों के अंतराल के बाद, राज्य सरकार ने आर्थिक और सामाजिक क्षेत्रों में वर्द्धित पूँजी निवेश जारी रखने के लिए, साल २०१४-१५ से केंद्र सरकार द्वारा निर्धारित ऋण व्यवहार की दायरे के भीतर खुले बाजार से ऋण किए हैं ।
वर्ष २००५-०६ से राज्य सरकार लगातार अतिरिक्त राजस्व उत्पन्न कर रही है ।
इसलिए, कुल ऋण पाण्ठी उपरोक्त वर्षों में उपार्जन सृष्टि करने वाले खर्चे के लीए सम्पूर्ण रूप से विनियोग हो रहा है । 
८६. राज्य में द्रव्य एवं सेवा कर (जीएसटी) की अमल के लिए केन्द्र सरकार के साथ अनेक ज़रूरी वैधानिक और प्रक्षाशनिक कार्य तथा व्यापक जन जागरूकता कार्यक्रम को वित्त विभाग और वाणिज्य आयुक्त के द्वारा परिव्याप्त किया गया है ।
निरंतर प्रयासों के परिणामस्वरूप, ओडिशा २०१७ जुलाई के पहले तारीख से द्रव्य और सेवा कर को लागू करने में सक्षम हुई है ।
८७. मेरी सरकार बजट तैयार करने की प्रक्रिया को और अधिक परामर्शात्मक बनाने के लिए पिछले छह वर्षों से विभिन्न हिस्सेदारों के साथ बजट-पूर्व चर्चा कर रही है ।
प्राप्त सुझावों का गंभीरतापूर्वक विश्लेषण किया जाता है और बजट तैयार करते समय कुछ उपयोगी सुझावों को अपनाया जाता है ।
एक धारणीय, अर्थनैतिक समावेशन, क्षेत्रीय, सामाजिक और लैंगिक भेदभाव रहित प्रगति, गरीबी में शीघ्र घटौती, योजनाबद्ध विकास के लिए अधिक धन और संसाधनों की मंजूरी और राज्य का त्वरित सर्वांगीण विकास हमारी सर्वोच्च प्राथमिकता है ।
मेरी सरकार इन्हें प्राप्त करने के लिए निरंतर प्रयासरत है ।
८८. मेरी सरकार ने सरकारी व्यय में दक्षता और गुणवत्ता को प्राथमिकता दी है ।
सरकारी वित्त खर्चे में गुणात्मक उन्नति के लिए, राज्य सरकार ने बजट और व्यय परिचालना, परियोजना तैयारी और वित्तीय उत्तरदवित्व क्षेत्रों में कई सुधारात्मक उपाय किए हैं ।
हाल ही में अपनाए गए पदक्षेपों में समन्वित आर्थिक परिचालना व्यवस्था, भारतीय स्टेट बैंक ई-पे और समन्वित आर्थिक परिचालना व्यवस्था का जुड़ाव, सरकारी आर्थिक परिचालना उपाय, पेंशन अनुमोदन में इलेक्ट्रॉनिक्‌ माध्यमों का उपयोग, ई-परिचालना उपाय से गैर सरकारी अनुदानप्राप्त शिक्षानुष्ठानों के कर्मचारीओं का अंतिम प्राप्य का भुगतान में तुरंत समाधान का उपाय आदि महत्वपूर्ण । 
८९. योजना प्रक्रिया में जनता और स्थानीय जन प्रतिनिधियों की भागीदारी बढ़ाने और स्थानीय लोगों की जरूरतों को ध्यान में रखते हुए आवश्यक परियोजनाओं को लागू करने के लिए राज्य में विधायक क्षेत्रीय विकास निधि और विशेष उन्नयन योजनाएं लागू की गई हैं ।
राज्य के विकास की प्रक्रिया में साझेदारी को प्रमुख भूमिका दी गई है ।
भित्तिभूमि विकास तथा जनता को कुशल सेवाएं प्रदान करने के क्षेत्र में विभिन्न क्षेत्रीय विभागों द्वारा सरकारी-निजी भागीदारी परियोजनाओं की भूमिका क्रमतः अधिक से अधिक हो रही है ।
ओडिशा भित्तिभूमि विकास निधि और ओडिशा परिपूरक निधि में आवश्यक धनराशि की मांग करके सरकारी-निजी भागीदारी को बढ़ावा दिया जा रहा है ।
९०. मेरी सरकार ने नागरिकों को सभी विज्ञापित सेवाएँ एक निश्चित अवधि के अंदर प्रदान करने के लिए ओडिशा साधारण सेवा अधिकार अधिनियम लागू किए हैं ।
इस अधिनियम के अंतर्गत अब तक २४ विभागों से संबंधित ३३३ साधारण सेवाएं विज्ञापित की जा चुकी हैं ।
सभी सार्वजनिक सेवाओं के उचित और प्रभावी पर्यवेक्षण के लिए सरकार ने वेब्‌भित्तिक एक केन्द्रीय निगरानी प्रणाली शुरू की है ।
पूरे ओडिशा में राजपत्रित अधिकारीयों के द्वारा किए जाने वाले अनुप्रमाणन व्यवस्था के बदले प्रमाण व्यवस्था शुरू किए हैं ।
हलफनामा व्यवस्था को खत्म करने के लिए स्वतंत्र सेवा क्षेत्र शुरू किए गए हैं ।
नए अनुसंधान, ज्ञान और कौशल विकास को बढ़ावा देने के लिए, अप्रैल २०१७ के ३ तारीख के दिन ओडिशा सरकार और शिकागो विश्वविद्यालय ट्रस्ट और शिकागो विश्वविद्यालय के बीच एक आकांक्षा कथन ग्रहण किया गया था ।
राज्य की सेवा अधिकारियों के द्वारा किए जा रहे उत्कृष्ट नए कार्यों को मान्यता देने के लिए मेरी सरकार ने 'प्रशासन और सार्वजनिक सेवा देने में उत्कर्ष और नए विचारधारा के प्रयोग के लिए मुख्यमंत्री पुरस्कार' की शुरुआत की है ।
९१. मुझे खुशी है कि साल २०१७ में राज्य में कानून व्यवस्था की स्थिति आम तौर पर शांतिपूर्ण रही है ।
हालाँकि वर्ष २०१७ में कोई सांप्रदायिक दंगा न होने के बावजूद वामपंथी उग्रवाद में गिरावट आई है ।
गजपति, जाजपुर, ढेंकानाल, मयूरभंज और नबरंगपुर जिलों में माओवादी गतिविधिआँ दिखी नहीँ, हालाँकि नुआपड़ा, बौद्ध, नयागढ़, केंदुझर, संबलपुर, देओगढ़ और सुंदरगढ़ जिलों में यह नियंत्रणाधीन है, मालकानगिरी, कोरापुट, कालाहांडी, रायगढ़ा, कंधमाल, अनुगोल, वलांगिर और बरगड़ यदि जिलों में यह हमारे लिए चिंताजनक है ।
९२. मेरी सरकार ने माओवादी कार्रवाई के दौरान घायल हुए सुरक्षा कर्मियों के लिए 'सुरक्षाकर्मीयों के चिकित्सा सहायता' नामक एक नई योजना शुरू की है ।
साधारण नागरिकों के मामले में मृत्यु के बाद की अनुग्रह राशि १ लाख से बढ़ाकर ३ लाख रुपये कर दी गई है।
माओ हिंसा में सुरक्षा कर्मियों के लिए अनुकंपा मूलक सहायता राशि को २ लाख से बढ़ाकर ४ लाख रुपये कर दी गई है ।
सरकार ने दूसरे विश्व युद्ध के वरिष्ठ सैनिकों की पेंशन बढ़ा दी है । 
९३. मेरी सरकार ने राज्य में महिलाओं और बच्चों के ऊपर हो रहे अत्याचार को रोकने और उनके जाँचों के लिए २९ एकीकृत यूनिट्‌ स्थापित की हैं, जो ऐसे संवेदनशील मामलों के परिचालन में मदद कर सकती हैं ।
रूपांतरित पीड़ित मुआवजे के भुगतान की योजना की घोषणा की गई है ।
सरकार ने लापता/अपरिचित बच्चों को बचाने के लिए 'ऑपरेशन मुस्कान-3' नामक एक समर्पित अभियान शुरू किया था ।
साल २०१७ में दो चरणों में ३,१३१ लड़कों और ६१७ लड़कियों को राज्य और राज्य के बाहर से बचाया गया है । 
३० राजस्व जिलों के ३० अतिरिक्त जिला न्यायाधीश न्यायालयों को बाल न्यायालय के रूप में घोषित किया गया है ।
९४. साइबर अपराध से संबंधित मामलों की जांच के लिए राज्य फोरेन्‌सीक्‌ विज्ञान प्रयोगशाला में साइबर फोरेन्‌सीक्‌ डिवीजन की रचना की गई है ।
सूचना और प्रौद्योगिकी अधिनियम-२००० के अनुसार, सरकार ने इस क्षेत्र में जांच और सजा के लिए संबलपुर, राउरकेला और ब्रह्मपुर में तीन साइबर पुलिस स्टेशन्‌ स्थापित किए हैं ।
९५. मेरी सरकार ने पुरी जिला जेल को गोप तहसील के अंतर्गत बंगोरा को स्थानांतरित कर दिया गया है ।
सुंदरगढ़ और आठगड़ में ५०० कैदियां रहने वाला व्यवस्था के साथ दो मड़ेल आरोपी जेलों का निर्माण कार्य हाथों को लिया है ।
ऊंची इमारत, चिकित्सालय, सिनेमा हॉल और मॉल में आग बुझाने की व्यवस्था का सख्ती से पालन करने के लिए सरकार ने नया ओडिशा अग्नि निवारण और अग्नि सुरक्षा अधिनियम बनाएं हैं और इसे तुरंत लागू कर दिया गया है ।
वर्ष २०१७-१८ में ६ नये अग्निशम केन्द्रों को कार्यक्षम किया गया है । 
९६. मेरी सरकार सदासर्वदा विश्वप्रसिद्ध श्रीजगन्नाथ मंदिर की सर्वांगीण उन्नति के लिए सदैव प्रयासरत है ।
मेरी सरकार ने श्रीमंदिर की आसपास बेहतर भित्तिभूमि की सुविधाओं तथा पुरी शहर की सर्वांगीण भित्तिभूमि की विकास के लिए 'अबढ़ा' योजना शुरू की है ।
इस दौरान मंदिर के जगमोहन (नाट्यमंडप) का मरम्मत एवं संरक्षण कार्य पूरा हो चुका है ।
इसके अलावा वेहरण द्वार में आई दरार की मरम्मत का काम चल रहा है । 
कुछ ही दिनों में यह पूरा हो जाएगा । 
श्रीमंदिर के सेवायतों के कल्याण के लिए सामाजिक सुरक्षा, स्वास्थ्य, आवास निर्माण और शिक्षा आदि क्षेत्रों में विविध कदम उठाए जाने के साथ कानून विभाग के द्वारा बहुत सारे कल्याणकारी योजनाएं बनाई गई हैं ।
९७. साल २०१७ में मेरी सरकार ने विभिन्न विवादास्पद मामलों का त्वरित फैसला करने के लिए विभिन्न वर्गों की ४८ अदालतें स्थापित करने की सूचना जारी की है ।
मेरी सरकार ने वर्ष २०१७ में ओडिशा न्यायिक सेवा में ७१ न्यायिक अधिकारियों की नियुक्ति की है और वर्ष २०१८ में अन्य ११० न्यायिक अधिकारियों (ओ.जे.एस.) की नियुक्ति के लिए कदम उठा रही है ।
लगभग ८३४ लोक अदालतों का आयोजन कर के कुल २,९७,९७५ मामलों का फैसला किया गया है ।
मेरी सरकार ने राज्यवासीओं को न्याय और कानूनी सेवाएं उपलब्द कराने के लिए प्रत्येक ग्राम पंचायत में 'मधु बाबू कानूनी सहायता शिविर' स्थापित करने का निर्णय लिया है ।
९८. मेरी सरकार ने खनिज प्रशासन में पारदर्शिता लाने के लिए समन्वित खान और खनिज उत्पाद प्रबंधन के लिए ई-गवर्नेंस्‌ प्रणाली लागू की है ।
इसमें वास्तविक समय के आधार पर् खनिजों का उत्पादन, प्रेरण और बिक्री के मूल्य निर्धारण के लिए राष्ट्रीय खनिज परिसंख्यान नामक एक मोबाइल एप्लिकेशन के साथ ई-परमिट्‌, ई-पास्‌, ई-फाइलिंग और ई-भुगतान आदि शामिल है ।
केन्द्र सरकार ने इस तकनीक को मान्यता प्रदान करते हुए इसकी अत्यधिक सराहना की है और अन्य खनिज संसाधन रखनेवाले राज्यों को इसकी व्यवहार करने के लिए सविशेष विवरण प्रदान करने के लिए मेरी सरकार को अनुरोध किए हैं। 
मेरी सरकार ने लघु खनिजों के सभी सइरत संसाधनों में अवैध खनन पर अंकुश लगाने के लिए डीजीपीएस सर्वेक्षण के माध्यम से खदानों का सीमांकन करने का निर्णय लिया है ।
उक्त आरंभिक परियोजना के सफल रचना के बाद राज्य के सभी संसाधनों को डीजीपीएस सर्वेक्षण में शामिल करने का काम शुरू कर दिया गया है । 
९९. ओडिशा सरकार अवैध खनिज उत्तोलन और परिवहन की जांच और सुरक्षा को अधिक मजबूत करने के लिए सभी खनिज ले जाने वाले वाहनों में जीपीएस का उपयोग करने वाला देश का पहला और एकमात्र राज्य है ।
इसके परिणाम स्वरूप, केवल जीपीएस से लैस वाहनों को ही खनिज परिवहन की अनुमति दी जाएगी ।
मेरी सरकार ने मौजूदा कानून का उल्लंघन कर लोहा और मैंगनीज के खनन हेतु हुए मुआवजा माननीय सर्वोच्च न्यायालय के आदेश के अनुसार तय किये थे ।
उक्त धनराशि का उपयोग खनन प्रभावित जिलों के सामाजिक एवं आर्थिक विकास के लिए किया जाएगा।
१००. ओडिशा खनन निगम लिमिटेड पर्यावरण संरक्षण, शक्ति संरक्षण,  स्वच्छ पेयजल और परिमल, कौशल विकास और प्रशिक्षण, शिक्षा और प्रतिभा विकास, रोजी रोटी के अवसर, भित्तिभूमि विकास, क्षुधा निवारण और अन्य सामाजिक विकास के कार्यक्रम हाथों को लिए हैं ।
इसी प्रकार, गरीब और आर्थिक रूप से पिछड़े वर्ग छात्र-छात्राओंके लिए एक विशेष छात्र हितैषी कार्यक्रम ओएमसी सुपर १०० शुरू किया गया है ।
१०१. मेरी सरकार राज्यके ग्रामीण क्षेत्रों में बेघर एवं भूमिहीन परिवारों को आवास उपलब्ध कराने तथा भूमि के बेहतर प्रबंधन के लिए जिम्मेदारी से कार्य कर रही है।
राज्यकी ३१७ तहसीलों में से २७९ तहसीलों में आधुनिक रिकार्ड रूम क्रियाशील हो गये हैं ।
इस के साथ मुख्य भवन निर्माण कार्य, नये रिकार्ड रूम का निर्माण, नये तहसील कार्यालय का निर्माण कार्य चल रहा है ।
भूलेख में उल्लिखित ५१,६७५ ग्रामों में से ५१,६१२ ग्रामों का मानचित्र डिजिटीकरण एवं सत्वसूची तथ्यों को जोड़ा जा चुका है ।
१०२. मेरी सरकार राज्य के १० जिले में लागतार घट रहे वनों को बहाल करने और रोजी रोटी के लिए वनों पर निर्भर करने वाले ग्रामवासीओं के उन्नति के लिए 'ओडिशा जंगल सेक्टर उन्नयन प्रकल्प' का दूसरा चरण 'वानायन' काम कर रही है ।
यह परियोजना १२ वन प्रभागों के १,२०० गांवों वाली वन सुरक्षा समितियों के माध्यम से कार्यान्वित की जाएगी ।
फिर से, राज्य के दो वन्यजीव प्रभागों का जैव विविधता संरक्षण ओडिशा जंगल सेक्टर उन्नयन प्रकल्प - पर्याय २ के अधीन कार्यान्वित किया जाएगा ।
हमारी वन योजना जो १७ जिलों में ७००० वन सुरक्षा समितियों के लेके गठित हुआ है वह क्रमानुसार वर्ष २०१६-१७ से शुरू हो के छह साल की अवधि में लागू की जाएंगी ।
१०३. सबूज ओडिशा मिशन के माध्यम से में ४२ करोड़ पौधे लगाए गए हैं ।
साल २०१८-१९ में १० करोड़ ८७ लाख पौधे लगाने का लक्ष्य रखा गया है । 
इस वर्ष शहरांचाल वृक्षारोपण कार्यक्रम में ११ लाख ५ हजार पौधे लगाये गये हैं और २०१८-१९ में ३ लाख ६० हजार पौधे लगाये जायेंगे ।
इसी प्रकार, बंजर पहाड़ियों में हरियाली बढ़ाने के लिए २०१८-१९ में बंजर पहाड़ियों में २००० हेक्टर्‌  पेड़ लगाए जाएंगे ।
पिछले चार वर्षों के दौरान १५.८१० हेक्टर्‌ भूमि पर बांस लगाया गया है ।
पुरी रथ यात्रा के दौरान रथ के लिए आवश्यक लकड़ी उपलब्ध कराने के लिए 'जगन्नाथ वन प्रकल्प' के माध्यम से चिन्हित की गई प्रजातियों के पेड़ लगाए गए हैं ।
साल २०१७ के विश्व पर्यावरण दिवस के अवसर पर पर्यावरण सुरक्षा एवं संरक्षण को प्रोत्साहित करने के लिए राज्य सरकार द्वारा १८१ संगठनों को 'प्रकृति मित्र' एवं १९५ व्यक्तियों को 'प्रकृति बन्धू' पुरस्कार से सम्मानित किया गया है ।
१०४. मेरी सरकार राज्य के लोगों की सुविधा और सदैव बहता हुआ नदी की सुरक्षा सुनिश्चित करने के लिए जल्द ही 'सबूज महानदी मिशन' शुरू करने जा रही है ।
इस कारण पांच साल में ७५ करोड़ ३३ लाख रुपये खर्च होने का अनुमान लगाया गया है । 
इस मिशन के तहत महानदी, तेल और इब्‌ नदियों के दोनों किनारों पर एक किलोमीटर चौड़ी हरित पट्टी बनाई जाएगी ।
इसलिए, साल २०१८-१९ में १६ हजार ५०० हेक्टर्‌ नए वृक्षारोपण, ५०० किलोमीटर सड़क किनारे वृक्षारोपण और ६३ लाख चारा किसानों को वितरित किया जाएगा ।
१०५. मेरी सरकार ने उतकेला और जयपुर हवाई पट्टियों पर आरसीएस-उड़ान योजना शुरू करने की पहल की है ।
साल २०१७-१८ में राज्य निधि से ३०० करोड़ रुपये निकालकर झारसुगुड़ा हवाईअड्डे को पूरी तरह कार्यक्षम बनाने के लिए भारतीय विमानपत्तन प्राधिकरण के साथ परामर्श जारी है ।
१०६. मेरी सरकार राज्य में रेलवे के विस्तार के लिए प्रतिबद्ध है ।
पहली बार, नबरंगपुर जिले को रेल द्वारा जोड़ने के लिए १३० कि.मी. की दूरीयों की जयपुर-मालकानगिरि और ३८ कि.मी. लंबे नबरंगपुर-जयपुर दो नए रेलमार्गों वाली योजना के विस्तार के लिए रेल मंत्रालय के साथ समझौतापत्र पर हस्ताक्षर किए हैं ।
मेरी सरकर राज्य में दो नए रेलमार्गों के विस्तार की अपनी प्रतिबद्धता के तहत ३२ कि.मी. लंबे पुरी-कोणार्क रेलमार्ग के लिए भूमि और निर्माण लागत दोनों का 50 प्रतिशत वहन करने पर सहमत हो गई है ।
१०७. राज्य में दुर्गम और पहुंच के बाहर ग्राम पंचायतों तक परिवहन सेवाएं प्रदान करने के लिए 'बीजू गाँ गाड़ी योजना' के तहत ५६० गाड़ी चल रही हैं । 
१०८. राज्य में १४ संभावित बंदरगाहों की प्रतिष्ठा के लिए स्थान चिन्हित किये गये हैं, जिन्हें निजी एवं सरकारी भागीदारी में पूरा किया जायेगा।
बालेश्वर जिले के कीर्तनिआ स्थित सुवर्णरेखा मुहाने पर एक बंदरगाह स्थापित करने के लिए मेरी सरकार ने चेन्नई की क्रिएटिव पोर्ट डेवलपमेंट प्राइवेट लिमिटेड के साथ एक समझौते पर हस्ताक्षर किए हैं । 
इसी तरह, पुरी जिले के अस्तरंग में अन्य एक बंदरगाह के विकास के लिए हैदराबाद की नवयुग इंजीनियरिंग कंपनी लि. के साथ समझौते पर हस्ताक्षर किये गये हैं । 
राज्य में बंदरगाहों के बेहतर प्रबंधन के लिए 'ओडिशा मैरीटाइम बोर्ड' स्थापित करने के सभी प्रयास किए जा रहे हैं, जो राज्य में बंदरगाहों के विकास के लिए एकक वातायन प्रणाली शुरू करने में मदद करेगा ।
नाविकों की सुरक्षा को ध्यान में रखते हुए 'सहिद्‌ बाजीराऊत नौकायात्रा सुरक्षा योजना' बनाई गई है ।
इस में केवटों कों जलयात्रा के दौरान ९५ प्रतिशत रियायत पर आवश्यकीय सुरक्षा सामग्री मुहैया की जाएगी । 
इसमें लाइफ जैकेट, लाइफ बॉय और अग्नि निर्वापक यंत्र यदि उपकरण शामिल हैं ।
१०९. उस समय का बिहार और ओडिशा के लिए कार्यकारी हो रहे बिहार और ओडिशा अवकारी आइन - १९१५ को रद्द कर के ओडिशा अवकारी आइन - २००८ बनाया गया है ।
राज्य में यह कानून १ अप्रैल २०१७ से लागू किया गया है । 
नए कानून के तहत अवकारी थानाओं की स्थापना, विशेष अदालतों द्वारा सुनवाई की व्यवस्था, गैरकानूनी शराब व्यापारी और अवैध शराब व्यापारीओं के सम्पत्ति ज़ब्त करने के कठोर व्यवस्थाएं हैं ।
११०. मेरी सरकार राज्य के अनुसूचित जनजाति और अनुसूचित जाति, पिछड़े वर्ग और अल्पसंख्यकों के विकास के लिए सम्पूर्ण और समन्वित उपाय करने के सहित उन लोगों के सामाजिक, आर्थिक, शिक्षा, स्वास्थ्य और रोजी रोटी में सुधार लाने को प्राथमिकता दे चुकी है । 
मेरी सरकार ने अनुसूचित जनजाति और अनुसूचित जाति के छात्र-छात्राओंकी गुणवत्तापूर्ण शिक्षा के लिए बहु संख्यक शिक्षानुष्ठान स्थापित किए हैं, जिनमें ७६६ आश्रम विद्यालय, ५०५ सेवाश्रम, ३३७ बालक और बालिका उच्च विद्यालय, विपदाग्रस्त जनजातियों के लिए १९ शैक्षणिक परिसर, ५ आवासिक सेवाश्रम और गुणवत्तापूर्ण शिक्षा के लिए १३ एकलव्य आदर्श आवासिक विद्यालय शामिल हैं ।
इन संस्थानों में ४ लाख ६१ हजार अनुसूचित जनजाति एवं जाति के विद्यार्थी अध्ययनरत हैं ।
इनमें २ लाख ७३ हजार से आधीक छत्राएं हैं । 
१११. मेरी सरकार ने अनुसूचित जनजाति और अनुसूचित जाति के छात्र-छात्राओं को बेहतर गुणवत्ता वाली शिक्षा प्रदान करने के लिए 'अन्वेषा' नामक एक युगांतकारी योजना का शुभारंभ किए हैं ।
इसके माध्यम से अनुसूचित जनजाति एवं अनुसूचित जाति वर्ग के छात्र-छात्राओं को राज्य के सर्वश्रेष्ठ निजी विद्यालयों में गुणवत्तापूर्ण शिक्षा मिल सकेगी ।
इन विद्यालयों में १३,४३७ छात्र-छात्रा नाम दर्ज कर चुके हैं । 
उन्हें निःशुल्क छात्रावास, भोजन एवं अन्य सुविधाएं प्रदान की जाती हैं ।
मेरी सरकार अनुसूचित जनजाति और जाति के युवाओं को स्वरोजगार देने के लिए सरकारी और निजी मान्यता प्राप्त आईटीआईओं के विभिन्न विभागों में व्यावसायिक प्रशिक्षण, रोजगार पूर्व प्रशिक्षण और कौशल विकास प्रशिक्षण प्रदान कर रही है ।
११२. मेरी सरकार वन अधिकार आइन को एक मिशन के रूप में लागू कर रही है ।
वन अधिकार के हक्‌ देने में ओडिशा देश में प्रथम स्थान पर है ।
विभिन्न सरकारी योजनाओं के तहत ४ लाख ११ हजार से अधिक अनुसूचित जनजातियों को व्यक्तिगत हक्‌ और ५९६४ समूह वन अधिकार हक्‌ के साथ साथ १८,४८० आपदाग्रस्त आदिवासी परिवारों को व्यक्तिगत हक्‌ दिया गया है।
११३. मेरी सरकार ओडिशा की समृद्ध हस्तशिल्प परंपरा से अवगत है और इस क्षेत्र के सम्पूर्ण विकास के लिए कई सूचिन्तित कदम उठा रही है ।
वर्ष २०१७-१८ में मेरी सरकार ने राज्यमें बुनकरों के लिए ६८४ बुनकर कार्यशालाओं के निर्माण हेतु ४७८.८० लाख रुपये प्रदान किए हैं ।
उसी प्रकार १५४० हिताधिकारीओं के कौशल विकास प्रशिक्षण हेतु ३८९.८० लाख रुपये दिया जा चुका है । 
बहुत अच्छी गुणवत्तासंपन के विभिन्न डिजाइनों के रेशम और तसर वस्त्रों का उत्पादन करने के लिए गोपालपुर, फकीरपुर, माकीडिआ में तीन ठप्पा छपाई इकाइयाँ स्थापित की गई हैं ।
भारत हैंडलूम ब्रांड' के तहत २४ संस्थाओं को पंजीकृत किया गया है ।
बुजुर्ग बुनकरों को सामाजिक सुरक्षा प्रदान करने के उद्देश्य से 'वरिष्ठ बुनकर सहायता योजना' नामक एक मासिक आर्थिक सहायता कार्यक्रम शुरू किया गया है ।
१६,९९० रेशम उत्पादक किसानों को 'आम आदमी बीमा योजना' में शामिल किया गया है ।
११४. चालू वित्तीय वर्ष में ४,४२४ हस्तशिल्प कारीगरों को विभिन्न प्रशिक्षण दिया जा रहा है और ७५० हस्तशिल्प कारीगरों को बाजार सहायता उपलब्ध करायी जा रही है ।
इसके अलावा, कारीगरों को अपने स्वयं के उद्योग स्थापित करने के लिए लघु आर्थिक सहायता, तंतशाला-घर निर्माण, डिजाइन्‌ विकास सहायता और अनुभव प्राप्त करने वाले दौरे के लिए देश से बाहर भेजा गया है ।
मेरी सरकार हस्ततंत और हस्तशिल्प के विकास तथा हस्तशीलपीओं के सशक्तिकरण के लिए यथाशीघ्र एक परिषद का गठन कर रही है ।
११५. मेरी सरकार उभरते युवा खिलाड़ियों को बिभिन्न खेल शृंखला में प्रशिक्षण देने के साथ उन्हे बढ़ावा देने के लिए खेल अकादमियां स्थापित करने की एक महत्वाकांक्षी योजना बना रही है ।
हाई परफॉर्मेंस एथलेटिक्स अकादमी की स्थापना के लिए भारतीय एथलेटिक्स महासंघ और अंतर्राष्ट्रीय एथलेटिक्स महासंघ के साथ एक समझौते पर हस्ताक्षर किए गए हैं ।
मंडलों एवं शहरी क्षेत्रों में खेल एवं खेल मैदानों की सुविधा उपलब्ध कराने के लिए राज्य के सभी ३१४ मंडलों एवं ११२ शहरी क्षेत्रों को 'क्षुद्र क्रीडांगन योजना' में शामिल किया गया है ।
स्वर्गीय बीजू पट्टनायक की जन्म शताब्दी के अवसर पर, २०१६ से बचेन्द्रि पाल के नेतृत्व में टाटा स्टील एडवेंचर फाउंडेशन के सहयोग से एक वार्षिक कार्यक्रम के रूप में 'बीजू पट्टनायक हिमालय अभियान' शुरू किया गया है ।
११६. हमारे राज्य ने भारत के पर्यटन दृष्टिपट्ट में एक अनन्य स्थान अधिकार किया है ।
ओडिशा को पर्यटकों के लिए सबसे आकर्षक लक्ष्यस्थल के रूप में विकसित करने और इसे देश तथा विश्व के पर्यटन मानचित्र पर प्रमुख स्थान प्रदान करने के उद्देश्य से पर्यटन संपदाओं को बढ़ाने के लिए मेरी सरकार द्वारा नई पर्यटन नीति-२०१६ लागू किया गई है ।
धौली एवं कोणार्क में 'आलोक और शब्द' परियोजना पर कार्य कर रहें हैं ।
नरेंद्र तालाब पर मल्टीमीडिया प्रदर्शन व्यवस्था पूरा हो चुका है और बिंदुसागर में काम प्रगति पर है ।
खंडगिरि और उदयगिरि में 'आलोक और शब्द' व्यवस्था कार्यकारी होने जा रहा है । 
११७. भारतीय संस्कृति में तीर्थयात्रा का एक स्थान है और इसे आध्यात्मिक और दैवीय अनुभव के हिसाब से विचार किया जाता है ।
इसे ध्यान में रखते हुए, पर्यटन विभाग 'वरिष्ठ नागरिक तीर्थयात्रा' योजना का सफलतापूर्वक आयोजन कर रहा है और वर्ष २०१७-१८ में ३,००० वरिष्ठ नागरिक इस योजना से लाभान्वित हो रहे हैं ।
११८. मेरी सरकार ओडिशा की अनूठी सांस्कृतिक विरासत को बढ़ावा देने, संरक्षित करने और फैलाने के लिए निरंतर प्रयास कर रही है ।
कलाकार संघों के माध्यम से कलाकारों को रोजी रोटी के लिए सहायता प्रदान करने वाला ओडिशा पहला राज्य है ।
मुझे खुशी है कि मेरी सरकार ने ओडिआ भाषा के विकास, प्रसार और व्यापक रूप से अपनाने के लिए 'ओडिआ वर्चुअल अकादमी' की स्थापना की है ।
इस अकादमी में ओडिआ साहित्य एवं संस्कृति से संबंधित दलील, दस्तावेज, पोथी, विभिन्न सामग्रियां एवं स्मृति चिन्हों को इलेक्ट्रॉनिक विधि में संगृहीत रखे जाएंगे ।
ओडिआ भाषा की विभिन्न कालातीत पुस्तकें, पुरस्कृत तथा अनूदित पुस्तकें उपलब्ध कराने के लिए प्रत्येक जिले में सार्वजनिक पुस्तकालय स्थापित किये जायेंगे ।
जिला स्तर पर पहले से मौजूदा पुस्तकालयों को ई-लाइब्रेरी और स्मार्ट लाइब्रेरी के रूप में उन्नत किया जाएगा ।
११९. लोकतंत्र के सफल कामकाज में एक सूचना-संपन्न समाज की भूमिका को अनदेखी किया नही जा सकता ।
इसलिए, मेरी सरकार ने विभिन्न योजनाओं और कार्यक्रमों के बारे में जनता को सूचित और सचेतन बनाने और विकास प्रक्रिया में उनकीं सक्रिय भागीदारी के उद्देश्य से सूचना और जनसंपर्क विभाग के माध्यम से विभिन्न कार्यक्रम अपनाए हैं ।
सूचना अधिकार अधिनियम को व्यवहार उपयोगी सूचना प्रौद्योगिकी तकनीकों के अनुप्रयोग के माध्यम से लागू किया गया है, जिसके लिए राज्य को सर्वश्रेष्ठ सरकारी पोर्टल की वर्ग में सम्मानजनक ई-गवर्नेंस पुरस्कार प्राप्त हुआ है ।
मेरी सरकार ने हाल ही में नए सामाजिक गणमाध्यम प्लेटफार्मों को आवश्यक सहायता प्रदान करने के लिए 'राज्य वेब्‌ मीडिया नीति' पेश की है ।
१२०. ओडिशा की कला, संस्कृति और परंपरा की ओडिआ मासिक पत्रिका 'उत्कल प्रसंग' और अंग्रेजी में प्रकाशित 'ओडिशा रिव्यू' के ई-संस्करण और सामाजिक, आर्थिक, राजनीतिक, सांस्कृतिक और साहित्यिक पहलुओं के प्रसार करने वाला एक जानकारीपूर्ण द्विवार्षिक पुस्तक "ओडिशा रेफरेन्स आनुआल्‌" के प्रकाशन से नागरिको कों समृद्ध, सशक्त और विकाशित किया जा रहा है ।
१२१. ५ मार्च को उनकी १०२वीं जयंती के अवसर पर आयोजित एक राज्यव्यापी समारोह में ओडिशा के पूर्व मुख्यमंत्री स्वर्गीय बीजू पट्टनायक के सम्मान में एक स्मारक डाक टिकट का अनावरण किया गया है ।
१२२. आज ओडिशा तेज भेदभाव रहित, सामूहिक सामाजिक-आर्थिक विकास के पथ पर आगे जा रहा है ।
गरीबी उन्मूलन योजनाओं, विकास प्रक्रिया में आदिवासियों और महिलाओं का शामिल होना, भ्रष्टाचार विरोधी कार्यक्रमों और राज्य के सभी वर्गों के लोगों के सशक्तिकरण के लिए में मेरी सरकार के प्रयासों ने आज राष्ट्रीय स्तर पर् संख्याधिक कीर्तिमान्‌ स्थापित किए हैं ।
एक समय में खाद्यान्न की कमी वाला राज्य ओडिशा, अब देश की सार्वजनिक वितरण प्रणाली में तीसरा सबसे बड़ा योगदानकर्ता बनकर उभरा है ।
कृषि उत्पादन और किसानों की आय दोगुनी की गई है और ८ मिलियन से अधिक लोगों को गरीबी रेखा से बाहर लाया गया है ।
मेरी सरकार ग्रामीण आवास कार्यक्रमों और शहरी निवासियों को भूमि/संपत्ति अधिकार प्रदान करने के मामले में देश में अग्रणी रही है ।
राज्य में शिशु मृत्यु दर में काफी कमी आई है और यह राष्ट्रीय औसत से काफी कम है ।
मेरी सरकार के आपदा प्रबंधन मॉडल को विश्वस्तरिय मान्यता मिलने के सहित अंतरराष्ट्रीय स्तर पर इसकी काफी प्रशंसा हुई है ।
अब हम जनोन्मुखी शासन व्यवस्था के साथ ठोस रास्ते पर आगे बढ़ रहे हैं।
आज का ओडिशा अपने कर्तव्यनिष्ठा के बल से उत्कृष्टता हासिल कर के आने वाले कल की ओडिशा को उत्कृष्ट और सुंदर बनाएगा ।
मैं आपको चर्चा जारी रखने का दायित्व सौंपने के सहित इस अधिवेशन की सफलता कामना करता हूं ।
बंदे उत्कल जननी । 